<CHAPTER ID="015">
Skuteczniejsza polityka UE wobec Kaukazu Południowego: od obietnic do działania - Nowe podejście do polityki regionalnej w odniesieniu do Morza Czarnego (debata) 
<SPEAKER ID="425" NAME="Przewodniczący">
kolejny punkt porządku obrad to wspólna debata nad następującymi sprawozdaniami:
<P>
sprawozdanie pani poseł Lydie Polfer, w imieniu Komisji Spraw Zagranicznych w sprawie skuteczniejszej polityki UE wobec Południowego Kaukazu: od obietnic do działania i
<P>
sprawozdanie Roberty Almy Anastase, w imieniu Komisji Spraw Zagranicznych w sprawie nowego podejścia do polityki regionalnej w odniesieniu do Morza Czarnego
<SPEAKER ID="426" NAME="Lydie Polfer" LANGUAGE="FR">
Pani przewodnicząca! Chciałabym podziękować członkom Komisji Handlu Międzynarodowego, a przede wszystkim moim kolegom z Komisji Spraw Zagranicznych, którzy w aktywny sposób przyczynili się do powstania niniejszego sprawozdania, które zgodnie z naszym zamiarem miało być wyważone i które wreszcie zostało przyjęte jednogłośnie.
<P>
Tak, zainteresowanie tymi trzema krajami Kaukazu jest wielkie. Armenia, Azerbejdżan i Gruzja, które powstały po upadku ZSRR, w dalszym ciągu odczuwają skutki tamtego okresu, zwłaszcza w postaci nierozstrzygniętych konfliktów w Górnym Karabachu, Abchazji i Osetii, które wciąż zatruwają atmosferę stosunków między nimi i ich sąsiadami i doprowadziły do niszczycielskiego wyścigu zbrojeń. Niemniej jednak te trzy kraje zdecydowały się na przyjęcie europejskich wartości w latach 80-tych poprzez przyjęcie członkostwa w Radzie Europy a następnie poprzez podpisanie porozumień o partnerstwie i współpracy z Unią Europejską.
<P>
Ich geograficzna bliskość i położenie jako krajów tranzytowych na drodze pomiędzy Iranem, Turcją, Rosją, Morzem Kaspijskim i Morzem Czarnym oznacza, że jesteśmy żywotnie zainteresowani pomaganiem tym krajom w umacnianiu demokracji i rządów prawa w regionie oraz budowaniu realistycznych ram dla współpracy i rozwoju, które pozwolą na osiągnięcie stabilności politycznej. Jest to szczególnie ważne, ponieważ kraje te, pomimo iż odnotowują intensywny wzrost, w dalszym ciągu borykają się z ubóstwem i dużym bezrobociem.
<P>
Dokonaliśmy analizy możliwości podjęcia działań na różnych odcinkach, którą pokrótce przedstawię. Po pierwsze, w ramach europejskiej polityki sąsiedztwa nalegaliśmy na zróżnicowane podejście, uzależnione od indywidualnych osiągnięć, przy czym kluczowym celem miała stać się współpraca w regionie. Zwracamy się do Komisji o rozszerzenie kontaktów ze społeczeństwem obywatelskim. W szczególny sposób popieramy inicjatywę przeprowadzenia studium wykonalności dotyczącego porozumienia o wolnym handlu z Gruzją i Armenią oraz wspierania Azerbejdżanu w trakcie procesu akcesji do Światowej Organizacji Handlu.
<P>
Demokracja, prawa człowieka i rządy prawa stanowią w oczywisty sposób zasadniczą część tego procesu. Wyrażamy poparcie dla czynionych w następstwie przeprowadzenia przez Armenię reformy konstytucyjnej wysiłków na rzecz ustanowienia niezależnego sądownictwa i służby cywilnej. Jeśli chodzi o Azerbejdżan, to pomimo iż niepokoi nas pogorszenie się sytuacji w odniesieniu do praw człowieka i wolności mediów, to z drugiej strony wyrażamy uznanie dla prezydenta, który skorzystał z prawa łaski, dzięki czemu kilku dziennikarzy odzyskało wolność. Wnioskujemy również o wszczęcie dochodzenia w związku z zarzutami dotyczącymi brutalnego traktowania przez policję. Jeśli chodzi o Gruzję, która począwszy od 2003 r. podjęła szeroko zakrojone reformy i doświadczyła niepokojów, o których nam wiadomo, cieszy nas fakt, że wybory prezydenckie przebiegły spokojnie. Jednakże bardzo napięta atmosfera i oskarżenia dotyczące łamania praw człowieka skłoniły nas do wnioskowania u władz o niezwłoczne wszczęcie śledztwa w związku z wniesionymi skargami. Apelujemy również do opozycji o odpowiedzialne zachowanie i poszanowanie wyników wyborów. Podsumowując, apelujemy do tych trzech krajów o zagwarantowanie wolności wypowiedzi, wolności zgromadzeń i wolności środków masowego przekazu, jak również o sprawiedliwy i uczciwy dostęp opozycji do mediów. Prosimy również o nasilenie walki z korupcją i stworzenie korzystnych warunków dla inwestycji. Jeśli chodzi o planowane rozmowy dotyczące procedur udzielania wiz do Gruzji, możemy tylko zalecić Komisji i Radzie rozpoczęcie ich w świetle tego, co dzieje się w Abchazji i Osetii.
<P>
Co się zaś tyczy pokojowego rozwiązania tych konfliktów, jest to oczywiście warunek sine qua non trwałej stabilności w tym regionie? Wierzę, że te sprawy potraktowaliśmy w wyważony sposób. Nie będę teraz ponownie przybliżać szczegółów; po prostu powiem - jak to już podkreśliliśmy - że sprzeczność pomiędzy zasadami samostanowienia i integralności terytorialnej jak dotychczas przyczynia się do utrwalania konfliktów w tym regionie, a problem ten można przezwyciężyć jedynie dzięki negocjacjom w oparciu o zasady zapisane w karcie ONZ i Akcie końcowym z Helsinek. Miejmy nadzieję, że ostatnie projekty przedstawione przez Grupę Mińską pozwolą zakopać tą przepaść. Będzie to najlepszy podarunek dla setek tysięcy uchodźców i wysiedleńców, którzy wciąż bardzo cierpią z powodu tej sytuacji.
<P>
Na koniec, jeśli chodzi o współpracę dotyczącą energetyki i transportu, to pomimo że nowe inicjatywy z całą pewnością zwiększają możliwości otwarcia, to widoczne jest stałe pogłębianie się izolacji Armenii.
<P>
Podsumowując, pragnę przypomnieć, że jedynym celem niniejszego sprawozdania jest pokazanie naszego szczerego zainteresowania regionem Południowego Kaukazu, jego mieszkańcami, ich historią, celami i nadziejami. Chcielibyśmy, aby wiedzieli, że możemy skuteczniej pomóc im w ich osiągnięciu.
<SPEAKER ID="428" NAME="Roberta Alma Anastase">
sprawozdawca. - (RO) Rok temu, w styczniu 2007 r., w tej samej sali uczciliśmy akcesję Rumunii i Bułgarii. Mówiliśmy wtedy o nowych szansach, jakie pojawiły się zarówno przed tymi dwoma państwami członkowskimi, jak i przed całą Unią Europejską. Aktywne i spójne zaangażowanie w regionie Morza Czarnego, wraz z rozwojem rzeczywistej polityki współpracy regionalnej, porównywalnej z tą, która dotyczy wymiaru śródziemnomorskiego i północnego, były wymogami oczywistymi i niezbędnymi.
<P>
Teraz, w styczniu 2007 r., jako sprawozdawca z zakresu współpracy w regionie Morza Czarnego, mam zaszczyt otwarcia tej debaty plenarnej, mającej na celu omówienie zaleceń Parlamentu, dotyczących rozwoju synergii w regionie Morza Czarnego, przedstawionych przez Komisję Europejską w kwietniu. Zalecenia te są efektem szeroko zakrojonego procesu rozważań i konsultacji ze wszystkimi zainteresowanymi współpracownikami oraz niezależnymi ekspertami i przedstawicielami służby cywilnej.
<P>
Sprawozdanie podkreśla strategiczne znaczenie Morza Czarnego dla Unii Europejskiej, określając jednocześnie bardzo wyraźnie cel polityki współpracy w tym regionie: stworzenie wspólnej przestrzeni bezpieczeństwa, demokracji i dobrobytu. Sprawozdanie to podkreśla znaczenie współpracy regionalnej dla mobilizacji dziesięciu biorących w niej udział krajów do dialogu i wspólnego działania, w trakcie którego wykorzystana zostanie ich różnorodność i olbrzymi potencjał, którego nie wolno nam lekceważyć. Dlatego też pierwszorzędnym zadaniem Unii Europejskiej jest objęcie przewodnictwa w propagowaniu aktywnej współpracy regionalnej w regionie Morza Czarnego.
<P>
Podstawowe pytanie, na które staramy się odpowiedzieć w tym sprawozdaniu, brzmi: w jaki sposób możemy wzmocnić i skutecznie wdrażać europejską politykę współpracy regionalnej w regionie Morza Czarnego w celu osiągnięcia celu, jakim jest stworzenie wspólnej przestrzeni bezpieczeństwa, demokracji i dobrobytu?
<P>
W pierwszym rzędzie potrzebujemy zdecydowanego, spójnego i nastawionego na wynik działania ze strony Unii Europejskiej. W tym kontekście w sprawozdaniu wyróżniono trzy zasadnicze kwestie: mobilizację wszelkich odpowiednich instrumentów finansowych, wzmożoną współpracę z innymi instytucjami i organizacjami w tym rejonie oraz (chociaż nie tylko) działania monitoringowe mające na celu zapewnienie ich trwałości i skuteczności, jak również opracowanie planu działań.
<P>
W sprawozdaniu zawarte jest również zalecenie, aby Unia Europejska skoncentrowała się na pięciu priorytetowych obszarach. Region Morza Czarnego bezdyskusyjnie ma strategiczne znaczenie dla bezpieczeństwa i dywersyfikacji dostaw energii do Unii Europejskiej i w związku z tym wymaga zastosowania wszechstronnego podejścia. Unia Europejska nie może jednak ograniczać się do współpracy gospodarczej; powinna raczej starać się o utworzenie regionu, w którym panują stabilność, demokracja i kompetentne rządy. Polityka UE w stosunku do regionu Morza Czarnego będzie mieć kompletny charakter tylko wówczas, gdy Unia Europejska zaangażuje się w rozwiązanie istniejących konfliktów i rozwój społeczeństwa obywatelskiego; w tym kontekście osobiste kontakty i dobre stosunki między sąsiadami mają zasadnicze znaczenie.
<P>
Ponieważ dzisiaj omawiamy również sprawozdanie pani poseł Polfer w sprawie Południowego Kaukazu, a państwa tego regionu są częścią szerzej pojętego obszaru nadczarnomorskiego, cieszę się, że sprawozdanie takie jest przygotowywane. Jest bardo ważne, że te dwa sprawozdania są ze sobą zgodne pod względem głównych założeń oraz w tym, że podkreślają wagę współpracy i dialogu pomiędzy wszystkimi państwami jako warunku rozwoju i dobrobytu. Podobnie, obydwa podkreślają potrzebę trwałego zaangażowania ze strony Unii Europejskiej.
<P>
Na zakończenie, pragnę podziękować wszystkim osobom, które przyczyniły się do powstania sprawozdania na temat synergii czarnomorskiej. Wysoko oceniam współpracę i jednogłośne poparcie ze strony kolegów ze wszystkich grup. Mam nadzieję, że w tym samym duchu Unia Europejska i państwa nadczarnomorskie będą dokładać wspólnych starań na rzecz współpracy regionalnej w tym rejonie.
<SPEAKER ID="429" NAME="Benita Ferrero-Waldner">
komisarz. - Pani przewodnicząca! Tym razem moje wystąpienie będzie nieco dłuższe, ponieważ odpowiadam na pytania dotyczące dwóch sprawozdań. To są dwa doskonałe sprawozdania, które wnoszą do naszego porządku obrad z jednej strony złożony obszar polityki sąsiedztwa, a z drugiej strony kwestię regionu Morza Czarnego. Zapoznanie się z tymi sprawozdaniami umocniło moje przekonanie, że chociaż różnorodne stosunki dwustronne stanowią kamień węgielny europejskiej polityki sąsiedztwa, wiele wyzwań i możliwości, z jakimi mamy do czynienia wymaga, jak sądzę, reakcji na szczeblu subregionalnym lub regionalnym, jak to już zostało powiedziane.
<P>
Chciałabym zacząć od wypowiedzi na temat południowego Kaukazu. Zgadzamy się z większością opinii zawartych w bardzo dobrym sprawozdaniu na temat południowego Kaukazu. Włączenie Armenii, Azerbejdżanu i Gruzji do naszej polityki sąsiedztwa będzie stopniowo przybliżać te trzy kraje do Unii Europejskiej w oparciu o wspólne europejskie wartości.
<P>
Wiosną Komisja opublikuje sprawozdania z postępów we wdrażaniu trzech planów działania europejskiej polityki sąsiedztwa, zawierające aktualizację dotyczącą obecnego stanu naszego wspólnego przedsięwzięcia.
<P>
Wiemy, że wiele pozostaje do zrobienia. Podporządkowanie się demokracji, prawom człowieka i rządom prawa jest nadal kruche i wymaga ulepszeń. Na przykład dzisiaj rozmawiałam na temat tych państw z Thomasem Hammarbergiem, komisarzem ds. praw człowieka Rady Europy. Nadal martwimy się o prawa człowieka i wolność mediów w Azerbejdżanie. Niedawne wydarzenia polityczne w Gruzji pokazały, że wolność wypowiadania poglądów politycznych w mediach jest niezbędna dla stabilizacji i, na przykład, pomimo postępu w Armenii, konieczne są dalsze wysiłki w celu walki z korupcją i pełnego przestrzegania standardów praw człowieka. Pomimo szybkiego wzrostu gospodarczego ubóstwo w regionie jest nadal powszechne i kontynuujemy promowanie reform politycznych i kroki umożliwiające poprawę warunków działania biznesu, ale także umacniające rządy prawa. Zgadzam się także z wyrażonym w sprawozdaniu posłanki Polfer zapotrzebowaniem na więcej działań w zakresie współpracy regionalnej, w szczególności w dziedzinie energetyki, transportu i środowiska naturalnego. Mamy nadzieję, że Unia Europejska będzie mogła zająć odważniejsze i bardziej proaktywane stanowisko, wspierając rozstrzyganie konfliktów w regionie.
<P>
Niedawny komunikat na temat europejskiej polityki sąsiedztwa wspomina, że Unia Europejska mogłaby udzielić dodatkowej pomocy w sprawach spornych, rozwiązując problemy leżące u ich podstaw i budując zaufanie po obu stronach granicy.
<P>
W raporcie podkreśla się, że tym celom mogą posłużyć przynajmniej konkretne kroki podejmowane przez Komisję w celu rozpowszechniania pomocy i informacji. Zajęcie się wyzwaniami, które pokrótce opisałam, pozostaje zatem głównym priorytetem mojej Komisji w odniesieniu do południowego Kaukazu w nadchodzących miesiącach.
<P>
W tym celu uruchomimy cały zestaw stosownych unijnych programów pomocy finansowej. Podniesienie rangi naszej delegacji w Armenii oraz otwarcie delegacji w Azerbejdżanie w początkach 2008 r. z pewnością pomoże nam także stać się bardziej widocznymi i działać skuteczniej.
<P>
Chciałabym przedstawić specjalną uwagę na temat obecnych wyborów prezydenckich w Gruzji. Jak państwu wiadomo, międzynarodowa misja obserwacji wyborów, w której znajdowali się przedstawiciele PE, potwierdziła, że generalnie wybory były zgodne ze standardami OBWE i Rady Europy. Międzynarodowa misja obserwacji wyborów stwierdziła jednak występowanie pewnych nieprawidłowości i niedostatków. Najważniejszym zadaniem jest obecnie zajęcie się tymi problemami: zbadanie wszystkich skarg wyborczych oraz stworzenie odpowiednich warunków dla przeprowadzenia najbliższych wyborów parlamentarnych. Jesteśmy gotowi, aby nadal wspierać Gruzję w szybkiej i gruntownej realizacji tych zadań.
<P>
Jeśli chodzi o Morze Czarne, to zgadzam się także z dużą częścią założeń sprawozdania w sprawie podejścia do polityki regionalnej w odniesieniu do Morza Czarnego. Zapewnia ona cenne bodźce dla naszego kwietniowego komunikatu w sprawie synergii czarnomorskiej, sądzę więc, że jest istotne, aby po wnioskach Rady z maja zeszłego roku oraz obecnej debacie w Parlamencie Europejskim wszystkie kluczowe instytucje UE potwierdziły potrzebę wdrożenia regionalnego i kompleksowego podejścia do naszych polityk stosowanych w regionie Morza Czarnego.
<P>
Sprawozdanie Parlamentu powstało we właściwym czasie. W wyniku naszej inicjatywy ministrowie spraw zagranicznych UE spotkają się w ciągu miesiąca w Kijowie ze swoimi odpowiednikami z krajów leżących nad Morzem Czarnym na spotkaniu poświęconym synergii czarnomorskiej. Ja także osobiście wezmę udział w tym spotkaniu. Uczestnikami spotkania będą także organizacje międzynarodowe oraz organizacje regionalne znad Morza Czarnego. Liczymy na dyskusje, w których z zadowoleniem zostanie przyjęta i poparta zwiększona pomoc UE dla współpracy regionalnej Morza Czarnego oraz zostaną określone obszary priorytetowe dla skoordynowanego działania.
<P>
Chciałabym wspomnieć tylko o kilku. Komisja promuje dialog w regionie Morza Czarnego w sprawie bezpieczeństwa energetycznego, wykorzystując strukturę INOGATE. Nadal popieramy proces harmonizacji przepisów prawnych i regulacji w ramach procesu z Baku. Naszym zamiarem jest dalsza ścisła współpraca z naszymi partnerami przy budowie nowej infrastruktury energetycznej i tworzeniu korytarza energetycznego przez Morze Czarne. A współpraca w regionie Morza Czarnego polepszy koordynację między TRACECA, paneuropejskim programem transportowym, oraz programami w dziedzinie transportu naszych partnerów. Wkrótce rozpoczniemy także dialog regionalny w sprawie polityki morskiej w regionie Morza Czarnego oraz utworzenia koordynacji regionalnego rybołówstwa.
<P>
Komisja pracuje nad wzmocnieniem połączenia Morze Czarne-Dunaj i zamierzamy przystąpić do Komisji Morza Czarnego, która zajmuje się sprawami związanymi ze środowiskiem naturalnym.
<P>
Komisja opracowuje też pewne propozycje dotyczące regionalnych planów walki ze zmianami klimatu; rozpoczęliśmy także wdrażanie naszego programu współpracy transgranicznej w regionie Morza Czarnego, który skupia się na społeczeństwie obywatelskim i władzach lokalnych.
<P>
Obecnie omawiamy z naszymi partnerami z regionu Morza Czarnego kilka propozycji w takich dziedzinach, jak walka z przestępczością zorganizowaną oraz handel i kultura, nawiązaliśmy też kontakty z organizacjami regionalnymi państw Morza Czarnego, a mianowicie z Organizacją Współpracy Gospodarczej Państw Morza Czarnego.
<P>
Jeśli chodzi o finansowanie synergii czarnomorskiej, to główną zasadą będzie zasada współfinansowania. Europejski Instrument Sąsiedztwa i Partnerstwa z pewnością będzie głównym elementem wkładu finansowego UE, ale będą także wykorzystywane inne instrumenty UE, w tym instrumenty tematyczne oraz, w przypadku Turcji, także instrument pomocy przedakcesyjnej.
<P>
Spotkanie ministrów w Kijowie umożliwi omówienie oraz przedstawienie i skoordynowanie inicjatyw UE z pomysłami naszych partnerów. Spodziewamy się, że kontekst regionalny Morza Czarnego zapewni nowe pole dla współpracy opartej na równym partnerstwie ze wszystkimi wschodnimi krajami objętymi europejską polityką sąsiedztwa oraz ważnymi partnerami, jak Rosja i Turcja.
<P>
Nasze zaangażowanie w regionie Morza Czarnego może przekształcić się w długofalowe działanie, mogące zwiększać stabilizację, postęp i dobrobyt w całym regionie. Aby się to udało, niezwykle istotne jest poparcie Parlamentu.
<SPEAKER ID="430" NAME="Marusya Ivanova Lyubcheva">
sprawozdawca komisji opiniodawczej INTA. - (BG) Pani przewodnicząca, pani komisarz, koledzy! Komisja Handlu Międzynarodowego gratuluje Komisji Europejskiej i sprawozdawcy terminowości i wyważonego podejścia do kwestii Morza Czarnego i jego regionu.
<P>
Morze Czarne jest granicą Unii Europejskiej, strategicznym skrzyżowaniem o znaczeniu w skali światowej oraz regionem tranzytowym, obszarem współpracy w dziedzinie handlu, rybołówstwa, turystyki, transportu, obszarem strategicznym z punktu widzenia europejskiej polityki energetycznej.
<P>
Komisja Handlu Międzynarodowego apeluje o lepszą koordynację współpracy poprzez wprowadzenie oddzielnej strategii dla regionu Morza Czarnego i zwraca uwagę na udział Unii w infrastrukturalnych projektach związanych z przesyłem surowców energetycznych.
<P>
Niezwykle ważne jest promowanie inwestycji w ochronę środowiska, zapobieganie zagrożeniom, likwidację skutków katastrof oraz w operacje ratownicze w przypadku katastrof takich jak te, do których doszło w Cieśninie Kerczeńskiej, czy zatonięcie bułgarskiego statku Vanessa.
<P>
W celu zapewnienia jawnych procedur i wysokich standardów w regionie, Parlament Europejski musi uwzględnić w wykazach ropociąg Burgas - Alexandroupolis, wraz z pozostałymi sieciami przesyłowymi ropy naftowej i gazu ziemnego, ponieważ dotyczy to państw członkowskich Unii Europejskiej. Gratuluję Unii Europejskiej odpowiedzialności, z jaką odnosi się ona do "wyzwania Morza Czarnego” oraz jej odpowiedzialności za ludzi żyjących w tym regionie.
<SPEAKER ID="431" NAME="Eugenijus Maldeikis" LANGUAGE="LT">
Po pierwsze chciałbym podziękować sprawozdawcy, pani poseł Polfer, za bardzo szczegółową analizę problemów tak wrażliwego regionu, jak Południowy Kaukaz oraz za przedstawione projekty i środki, które dzisiaj rozważamy. Dotychczas polityka UE w rejonie Południowego Kaukazu w przeważającej części oceniała aspekty związane z energetyką i transportem poprzez pryzmat kryteriów czysto ekonomicznych. Chciałbym zwrócić państwa uwagę w większym stopniu na znaczenie skutecznej polityki handlowej UE w tym regionie, ponieważ umożliwia ona szybszą restrukturyzację gospodarki, rozwój przedsiębiorczości i zmniejszenie ubóstwa, ponieważ projekty energetyczne nie zawsze są pomocne dla tamtejszych krajów. Mówiąc o skutecznej polityce UE, która jest bardzo ważna dla regionu Południowego Kaukazu, chciałbym podkreślić dwa punkty. Po pierwsze, w dalszym ciągu czekamy na przygotowanie przez Komisję studium wykonalności, zawierającego ocenę umów o wolnym handlu z Armenią i Gruzją, które sformułowane są tak szeroko, jak to jest możliwe, jak również zachęcamy Komisję i Radę do podjęcia działań, które pozwoliłyby krajom Południowego Kaukazu na czerpanie jak największych korzyści z systemu ogólnych preferencji.
<SPEAKER ID="432" NAME="Silvia-Adriana Ţicău">
sprawozdawca komisji opiniodawczej Komisji Przemysłu, Badań Naukowych i Energii. - (RO) Dzięki przystąpieniu Rumunii i Bułgarii Unia stała się głównym graczem w rejonie Morza Czarnego. Region ten posiada geostrategiczne znaczenie dla bezpieczeństwa i dywersyfikacji dostaw energii do Unii, z uwagi na jego położenie blisko Morza Kaspijskiego, Bliskiego Wschodu i Azji Centralnej.
<P>
Zasady wyznawane przez Unię nie mogą być propagowane wyłącznie na podstawie wartości politycznych. Konieczne jest forsowanie otwartych i przejrzystych rynków w tym regionie.
<P>
Komisja ITRE podkreśla znaczenie projektu Nabucco dla dywersyfikacji dostaw i wzywa państwa członkowskie do zagwarantowania jego wdrożenia we współpracy z ich partnerami. Z zadowoleniem przyjmujemy powołanie koordynatora tego priorytetowego dla europejskich interesów projektu.
<P>
Dla zapewnienia trwałości międzynarodowego handlu i transportu ropy naftowej i gazu ziemnego w tym rejonie bardzo ważna jest rozbudowa infrastruktury wspólnotowych portów nad brzegiem Morza Czarnego oraz portów naddunajskich. Komisja ITRE wyraża ubolewanie z powodu braku koordynacji pomiędzy inwestycjami w projekty z zakresu energetyki, transportu i turystyki na tym obszarze i zwraca uwagę na ryzyko zanieczyszczenia Morza Czarnego.
<P>
Uznając znaczenie Forum Morza Czarnego i Organizacji Współpracy Gospodarczej Państw Morza Czarnego, Komisja ITRE zaleca ustanowienie europejskiego wymiaru dla Morza Czarnego, w oparciu o model wymiaru północnego.
<SPEAKER ID="433" NAME="Bernd Posselt">
w imieniu grupy PPE-DE. - (DE) Pani przewodnicząca! Nie możemy mówić o Południowym Kaukazie nie wspominając o naszej byłej koleżance pani poseł Ursuli Schleicher, która poświęcała temu regionowi szczególnie wiele uwagi i której zawdzięczamy zmianę kolonialnego określenia "Zakaukazie” na "Południowy Kaukaz” Region ten składa się z trzech bardzo różniących się od siebie krajów o bardzo starej kulturze, które w niedawnej przeszłości wiele wycierpiały z powodu kolonializmu i neokolonializmu. Dlatego region ten należy traktować ze szczególnym wyczuciem.
<P>
Ormianie w zachodniej Armenii byli ofiarami ludobójstwa, co oznacza, że nawet dzisiaj Turcja myśli o dzisiejszej Armenii - czyli wschodniej Armenii - jako o niemożliwej do przyjęcia blokadzie. Gruzja była kolonią Rosji i Związku Radzieckiego i to w szczególny sposób, co oznacza, że także obecnie w Gruzji siły separatystyczne są wykorzystywane i nadużywane w celu zdestabilizowania tego kraju. Azerbejdżan znajduje się w podobnej sytuacji.
<P>
Z tych wszystkich powodów Unia Europejska musi odgrywać w tym regionie dużą rolę, ponieważ był to kiedyś obszar, na którym to ktoś inny niż Europejczycy był siłą sprawczą szkodliwych wydarzeń. Dlatego też pojawia się dla nas jedyna w swoim rodzaju możliwość prowadzenia mediacji, demokratyzacji oraz przywracania stabilności na tym obszarze; musimy przy tym pogodzić sprzeczne zasady i interesy. Obejmuje to oczywiście kwestię stabilnych granic, ale też prawo narodów do samostanowienia.
<P>
Musimy wspierać prawa mniejszości w możliwie szerokim zakresie, lecz jednocześnie zapobiegać niszczycielskim separatyzmom. Musimy chronić interesy towarowe i geopolityczne, ale równocześnie musimy rozumieć, że to nie są kolonie, lecz partnerzy, którzy mają swoje własne interesy, własną godność i zasługują na uznanie swojej godności.
<P>
Dlatego też sprawozdanie pani poseł Polfer w wyraźny sposób odnosi się do tego trudnego wyzwania. Dziękuję również pani komisarz za olbrzymie wysiłki, czynione przez nią na rzecz tego regionu.
<SPEAKER ID="434" NAME="Adrian Severin">
w imieniu grupy PSE - Pani przewodnicząca! Południowy Kaukaz jest niezwykle ważnym regionem nie tylko dla Unii Europejskiej, ale i dla większości światowych podmiotów. Uważam, że Unia Europejska powinna zdefiniować swoje interesy w tym regionie. Zasadniczo te interesy polegają na istnieniu pokojowego i stabilnego miejsca na południowym Kaukazie, istnieniu wystarczająco dużego, wolnego i zintegrowanego rynku, istnieniu otwartego obszaru, przez który będzie odbywał się bezpieczny tranzyt strategicznych towarów, oraz istnieniu instytucji i ustawodawstwa współgrających z instytucjami i prawodawstwem Unii Europejskiej.
<P>
W celu promowania naszych interesów Unia Europejska powinna także rozwijać zróżnicowane i konkretne stosunki dwustronne z państwami członkowskimi tego regionu. Istota stosunków dwustronnych powinna wynikać z naszego regionalnego strategicznego podejścia, a nie odwrotnie.
<P>
Skoro nie możemy zaoferować krajom południowego Kaukazu członkostwa w Unii Europejskiej, musimy im zaoferować model Unii Europejskiej i pomóc im w znacznej mierze w jego realizacji. Unia Europejska bez wahania powinna zastosować wszystkie możliwe środki dla osiągnięcia swoich celów regionalnych na południowym Kaukazie. Jednocześnie musimy uznać, że inne czynniki międzynarodowe mają swoje interesy w regionie, uznaliśmy więc, że Unia Europejska nie może rozwijać swoich priorytetów bez współpracy z innymi światowymi podmiotami.
<P>
Niektóre z nierozwiązanych konfliktów na tym terenie są częścią poważniejszego problemu, który jest powiązany z poradzieckim statusem Rosji. Dlatego też Unia Europejska powinna odważnie zająć się tym problemem i postarać się znaleźć wynegocjowane rozwiązanie dotyczące sposobu, w jaki Rosja, Unia Europejska i pozostałe światowe podmioty muszą dzielić odpowiedzialność za zagwarantowanie trwałej stabilizacji i bezpieczeństwa w regionie i na świecie.
<P>
Z drugiej strony musimy przyznać, że zasady integralności terytorialnej i samookreślenia na południowym Kaukazie są skomplikowane. Moim zdaniem możemy opanować ten konflikt zasad, łącząc integrację regionalną opartą na wspólnotowym modelu Unii Europejskiej z odpowiednim wykorzystaniem wewnętrznego samostanowienia, decentralizacji i autonomii. Wymagałoby to negocjacji w dobrej wierze, woli politycznej, ducha pragmatyzmu i poszanowania przepisów prawa międzynarodowego. To właściwe pora, aby Unia Europejska przeszła na południowym Kaukazie od obietnic do działań. Mam nadzieję, że tak rzeczywiście będzie.
<SPEAKER ID="435" NAME="Janusz Onyszkiewicz">
w imieniu grupy ALDE. - Pani Przewodnicząca! Chciałbym nawiązać do ostatnich słów poprzedniego wystąpienia. Chodzi tutaj o to, ażeby szlaki transportowe dla gazu i ropy przez Morze Czarne stały się rzeczywistością.
<P>
Unia Europejska, my wszyscy mówimy o tym, że to są projekty strategiczne, projekt Nabucco jest projektem strategicznym. Mówimy to od lat, tylko że się nic w tej sprawie nie dzieje. Pytanie jest takie; dlaczego, jeżeli są takie trudności, nie można by użyć jakiś środków finansowych, tak jak to się stało z projektem Galileo, ażeby ten projekt stał się rzeczywistością. Jeżeli nie będzie tutaj ruchów praktycznych i widocznych, to Rosjanie wkrótce zbudują własne gazociągi przez Morze Czarne i w związku z tym nasz cały wielki program dywersyfikacji dróg transportowych upadnie.
<P>
Chodzi także jeszcze i o drugą sprawę. Mianowicie chodzi o to, żeby Europa miała dostawy z całego regionu Morza Kaspijskiego. Sam Azerbejdżan może dostarczyć Europie za pięć lat jedną trzecią tego gazu, który dzisiaj Europa bierze z Rosji, ale jest jeszcze i Kazachstan i Turkmenistan. Ale żeby móc przeprowadzić gazociągi nieprzechodzące przez teren Rosji, z tamtych terenów, trzeba by było rozwiązać problem statusu Morza Kaspijskiego, a więc rozstrzygnąć w końcu, czy ono ma być traktowane jako jezioro, czy jako morze. Wydaje się, że znacznie rozsądniejszym i korzystniejszym rozstrzygnięciem byłoby uzyskanie dla Morza Kaspijskiego ogólnego uznania, że jest to morze, bo z związku z tym budowa przez ten akwen gazociągów czy rurociągów, czy z Turkmenistanu czy z Kazachstanu byłaby znacznie prostsza.
<P>
W związku z tym gorący apel do władz Unii Europejskiej, ażeby skończyć już to ciągłe powtarzanie, że problem Nabucco, czy problem rurociągu Odessa-Brody-Gdańsk to są problemy ważne dla Unii Europejskiej. Trzeba zacząć działać, bo inaczej wyprzedzą nas inni.
<SPEAKER ID="436" NAME="Adam Bielan">
w imieniu grupy UEN. - Pani Przewodnicząca! Ja również przyłączam się do gratulacji dla pani poseł Polfer za przygotowanie tego bardzo dobrego sprawozdania.
<P>
Dyskutujemy dzisiaj na temat sytuacji w regionie szczególnie istotnym dla całej Unii Europejskiej, regionie niezwykle ważnym ze względu na bezpieczeństwo energetyczne Unii Europejskiej. Sam tytuł tego sprawozdania: "W sprawie skutecznej polityki Unii Europejskiej wobec południowego Kaukazu: od obietnic do działań”, dowodzi wyraźnie, że Unia Europejska była wobec tego regionu w ostatnich latach niezwykle pasywna. A jest to region, który jest areną konkurencji najważniejszych graczy na arenie międzynarodowej, nie tylko Unii Europejskiej, ale również Rosji, Stanów Zjednoczonych i Chin. Jest to region o niezwykle szybkim, rozwoju gospodarczym. Dość powiedzieć, że w 2006 r. rozwój gospodarczy Azerbejdżanu przekroczył 35%.
<P>
2008 r. może być jednak rokiem przełomowym, może być rokiem kryzysowym. Nie oszukujmy się, przykład Kosowa może być wykorzystany przez północnego sąsiada Gruzji jako pretekst do rozbicia integralności terytorialnej tego kraju. Dlatego mam nadzieję, że Unia Europejska nie dopuści do wspierania przez Rosję separatystycznych dążeń w Abchazji i Osetii.
<SPEAKER ID="437" NAME="Marie Anne Isler Béguin" LANGUAGE="FR">
Pani przewodnicząca, pani komisarz! Przede wszystkim pragnę pogratulować naszym dwóm sprawozdawczyniom. Sprawozdanie pani poseł Polfer zostało przygotowane w odpowiednim momencie, ponieważ w związku z ostatnimi wydarzeniami w Gruzji dostrzegamy przede wszystkim trudności w budowaniu demokracji.
<P>
Sprawozdanie to ma bardzo wyważony charakter i przedstawia główne geostrategiczne wyzwania dotyczące Południowego Kaukazu. Ważne jest, aby pamiętać, że polityka sąsiedztwa zobowiązuje nas do wspierania tych państw i towarzyszenia im. Ponosimy wobec nich polityczną i moralną odpowiedzialność, ale także one wobec nas - szczególnie w odniesieniu do praw człowieka i swobody wypowiedzi, na co pani komisarz już wskazywała.
<P>
W stosunku do tych trzech państw nasze wsparcie powinno w większym stopniu dotyczyć rozwiązywania konfliktów. Obecnie UE tylko zarządza tymi konfliktami. Bez politycznego kompromisu pomiędzy Armenią i Azerbejdżanem w sprawie Górnego Karabachu, bez planu pokojowego pomiędzy Gruzją z jednej, a Południową Osetią i Abchazją z drugiej strony, kraje te nie będą mogły odbudować godnych zaufania stosunków, ani osiągnąć długotrwałej stabilności w stosunkach między sobą oraz w stosunkach z ich większymi sąsiadami.
<P>
Jeśli chodzi o wspieranie demokracji, to czynimy to codziennie. Niestety wydarzenia, które wstrząsnęły Gruzją, doprowadziły ją do politycznego kryzysu, z którego wciąż nie widać wyjścia i gdzie opozycja wychodzi na ulice, aby zakwestionować wyniki pierwszej tury wyborów prezydenckich.
<P>
Oczywiście odpowiadając na wezwanie do rezygnacji z urzędu prezydent Michael Saakaszwili zaskoczył opozycję, pozostawiając jej bardzo mało czasu na zorganizowanie wyborów. Wyraźnie widać też, że ta kampania wyborcza nie była uczciwa, ponieważ dwóch kandydatów mogło zaangażować znacznie większe środki niż pozostali. Oczywiście kampania została zakłócona przez oskarżenia i rewelacje dotyczące knowań kandydata opozycji, który próbował zorganizować zamach stanu. Niemniej jednak, należy podkreślić, że w dniu wyborów - a byliśmy wtedy na miejscu w charakterze obserwatorów - obserwatorzy nie zgłosili żadnych poważniejszych incydentów. Nigdy też tak wielu obserwatorów nie było w tak małym kraju po to, by obserwować przebieg wyborów.
<P>
Wraz ze społecznością międzynarodową oraz krajowymi i międzynarodowymi organizacjami pozarządowymi mogliśmy być świadkami wolności wypowiedzi, jaką cieszył się ogół obywateli; a jeżeli nawet odnotowano wiele nieprawidłowości i przypadków zastraszania, to nie miały one systematycznego charakteru.
<P>
W naszych wnioskach podkreśliliśmy zobowiązanie do kontynuowania postępowań prawnych, tak aby uwzględnić wszystkie skargi i nie uznawać wyników za ostateczne do momentu przeanalizowania wszystkich sporów. W ten sposób zlikwidowano dziesiątki punktów wyborczych.
<P>
Jednak do dziś sytuacja nie uległa całkowitemu uspokojeniu i musimy w dalszym ciągu apelować do wszystkich gruzińskich przywódców, reprezentujących wszystkie opcje polityczne, o wznowienie i kontynuowanie dialogu; musimy apelować do władz o wysłuchanie głosu opozycji; musimy też apelować do opozycji, która w trakcie tych wyborów uzyskała wiarygodność, o przyjęcie na siebie swojej części odpowiedzialności za proponowanie kompromisowych rozwiązań, ponieważ Gruzja naprawdę musi wrócić do punktu, w którym już była - miejsca, jakie zajmowała po rewolucji róż - miejsca kraju, który już zamknął księgę pełną gwałtów i braku stabilności. To jest to, czego pragną obywatele Gruzji i to, o co proszą dziś Unię Europejską. Musimy więc ich wspierać.
<SPEAKER ID="438" NAME="Athanasios Pafilis">
w imieniu grupy GUE/NGL - (EL) Pani przewodnicząca! Chciałbym wyrazić nasz wielki niepokój w związku z rozwojem sytuacji w tym regionie, zamieszkałym przez miliony robotników należących do dziesiątków różnych narodowości. Wydarzenia te stanowią dla tych ludzi potężne zagrożenie, ze względu na nasilające się imperialistyczne starcia pomiędzy USA, Rosją i Unią Europejską, związane ze źródłami energii i kontrolą nad rynkami oraz nad szlakami transportu dla energii. Reszta to retoryka.
<P>
Niestety, ekspansja NATO, w efekcie której kraje tego regionu miałyby stać się członkami tego sojuszu oraz nieuchronnie zbliżające się członkostwo Ukrainy i Gruzji, stanowią następne czynniki destabilizacji tego regionu. Do braku stabilności przyczynia się również istnienie baz i garnizonów obcych wojsk, stacjonujących w newralgicznych punktach i zachowujących się tak, jakby przygotowywały się do nowych, poważnych konfliktów zbrojnych.
<P>
Ostatnie wiadomości, zgodnie z którymi oczekuje się założenie 3-tysięcznego amerykańskiego garnizonu w okolicach bułgarskiego miasta Burgas, gdzie rozpoczyna się szlak nowego ropociągu Burgas-Alexandroupolis, stanowią potwierdzenie tego wszystkiego, o czym mówimy i są powodem do niepokoju.
<P>
Podobnie martwią informacje dotyczące przygotowań do wprowadzenia na stałe obecności na Morzu Czarnym i Morzu Kaspijskim obcych sił marynarki wojennej, należących do państw spoza regionu, takich jak Stany Zjednoczone.
<P>
Pani komisarz! Budząca niepokój niepodległość Kosowa, wspierana przez Stany Zjednoczone i Unię Europejską doprowadzi do otwarcia puszki Pandory z całą gamą podobnych spraw w omawianym przez nas regionie: Abchazji, Południowej Osetii, Krymu, Naddniestrza i Górnego Karabachu oraz innych miejsc konfliktów dotyczących mniejszości - już istniejących lub takich, które zwiastują trwające spory.
<P>
Prowadzona przez was polityka podwójnych standardów doprowadzi do zniszczenia tego regionu i spowoduje dalszy rozlew krwi. Mówicie, że jesteście zainteresowani tylko integralnością terytorialną Gruzji i Azerbejdżanu. Ponieważ Unia Europejska jest zainteresowana jedynie znalezieniem sposobów na infiltrację tego regionu, proponuje ona zorganizowanie konferencji "3+3” w sprawie bezpieczeństwa i współpracy na Południowym Kaukazie, w której wezmą udział następujące państwa "3+3”: trzy kraje Południowego Kaukazu plus Unia Europejska, Stany Zjednoczone i Rosja. Jest to tak naprawdę propozycja dotycząca zalegalizowania obecności USA.
<P>
Jesteśmy przekonani, że wy nie macie prawa angażować ludów Europy w oportunistyczne plany służące międzynarodowym koncernom, które zbijają wielkie fortuny na pędzie do coraz większych zysków z wydobycia ropy.
<SPEAKER ID="439" NAME="Bastiaan Belder">
w imieniu grupy IND/DEM . - (NL) Pani przewodnicząca! Znaczenie Południowego Kaukazu jako korytarza energetycznego dla Unii Europejskiej trudno jest przecenić. Bo cóż w przeciwnym razie może stać się naszym celem w odniesieniu do dywersyfikacji źródeł energii? Dlatego też w pełni zgadzamy się z tezami sprawozdania pani poseł Polfer.
<P>
Analityk Władymir Sokor zwięźle określił taką funkcję Południowego Kaukazu jako korytarza, mówiąc że linia kolejowa Azerbejdżan - Gruzja - Turcja może złamać monopol Rosji na transport z Kazachstanu i innych krajów Azji Środkowej w taki sam sposób, w jaki rurociągi biegnące przez Południowy Kaukaz łamią monopol Rosji na przesył ropy i gazu z Azji Środkowej. Możemy do tego dodać dostawy energii z Azerbejdżanu, niezbędne dla realizacji projektu Nabucco.
<P>
Jeżeli Unia Europejska pragnie uzyskać maksymalne korzyści z wykorzystania Południowego Kaukazu jako korytarza do transportu energii, to ma to przede wszystkim zasadnicze znaczenie dla trwałej wewnętrznej stabilizacji politycznej w Gruzji, Armenii i Azerbejdżanie. Niestety w tej kwestii brak jest w tych krajach publicznego konsensu. To stawia przed UE bezpośrednie zadanie. Stabilizacja polityczna dotyczy również poziomu regionalnego i jest tam pożądana. Bruksela jest uprawniona i zobligowana do zaangażowania w tą kwestię Turcji, jako kraju kandydującego, z uwagi na czterokrotne zwiększenie się siły militarnej Azerbejdżanu i coraz szerszy strumień pomocy z zewnątrz, jaką w związku z tym otrzymuje Baku, ponieważ w dłuższej perspektywie istnieje bardzo duże prawdopodobieństwo wybuchu konfliktu zbrojnego w Górnym Karabachu.
<SPEAKER ID="440" NAME="Sylwester Chruszcz" AFFILIATION="NI">
Pani Przewodnicząca! Z dużą troską i zainteresowaniem śledzimy sytuację na Kaukazie. Armenia i Gruzja to państwa bardzo bliskie Europie nie tylko geograficznie, ale także cywilizacyjnie.
<P>
Pragnę wyrazić swoje poparcie dla wszystkich demokratycznych sił w tych krajach i poparcie dla inicjatyw zmierzających do wsparcia demokracji i rozwoju gospodarczego narodów Kaukazu. Stabilizacja regionu leży w interesie zarówno wszystkich krajów regionu, jak i partnerów i sąsiadów, w tym krajów Unii Europejskiej. W naszym interesie leży wsparcie wszystkich narodów regionu, także w zakresie praw człowieka i wolności mediów. Mam nadzieję, że władze Armenii, Azerbejdżanu i Gruzji zapewnią wolność słowa i wolność mediów przed wyborami, które czekają ten region w 2008 r.
<P>
Naród gruziński w ostatnich dniach miał okazję wyrazić swój demokratyczny wybór w wyborach prezydenckich. Choć prezydent Saakaszwili okazał się zwycięzcą tego plebiscytu, to niepokoją mnie masowe protesty opozycji, która podważa wynik wyborów, również w związku z niedawnymi wydarzeniami w Gruzji, które zakończyły się brutalnym stłumieniem pokojowych demonstracji, zamknięciem niezależnych mediów i wprowadzeniem stanu wyjątkowego.
<P>
Pragnę również wyrazić swoje wątpliwości z powodu pogorszenia się sytuacji w zakresie praw człowieka i wolności mediów w Azerbejdżanie. Nie zapominajmy o małych i historycznych narodach kaukaskich - Abchazach i Osetyjczykach, których prawa do samostanowienia powinny być uwzględnione w ramach wielostronnego dialogu z władzami Gruzji. Wzajemnego porozumienia i dialogu wymaga również sytuacja w Karabachu, gdzie niepodległe aspiracje ormiańskiej społeczności powinny zostać uwzględnione i pogodzone z oczekiwaniami ludności i narodowości azerskiej.
<P>
Wszystkie strony powinny zdać sobie sprawę, że przyszłość i dobrobyt zależą od możliwości porozumienia się i budowania wspólnych relacji w oparciu o pokój i wzajemne zaufanie.
<SPEAKER ID="441" NAME="Árpád Duka-Zólyomi" AFFILIATION="PPE-DE">
(HU) Dziękuję bardzo, pani przewodnicząca. Regularnie poświęcamy wiele uwagi sytuacji i rozwojowi wydarzeń w regionie Południowego Kaukazu. Stopniowe wdrażanie dokumentu dotyczącego współpracy międzyparlamentarnej i wzmacniania europejskiej polityki sąsiedztwa (ENP), a także planów działań przyniesie pozytywne wyniki.
<P>
Chciałbym wyrazić moje wielkie uznanie dla pani poseł Polfer, która doskonale wywiązała się z zadania polegającego na podsumowaniu oraz zwięzłym i przystępnym przedstawieniu tych wszystkich skomplikowanych problemów. Sporządzone przez nią sprawozdanie zawiera wyraźnie sformułowane cele, takie jak: budowa gospodarki rynkowej, skuteczne wspieranie rozwoju gospodarczego i stworzenie bezpieczeństwa energetycznego w powiązaniu z budową demokracji, rządów prawa, dobrobytu i bezpieczeństwa.
<P>
Wzrost gospodarczy jest z roku na rok coraz szybszy, ale też prawdą jest, że wpływ, jaki powinien on wywierać na warunki gospodarcze i społeczne ludności w dalszym ciągu trudno jest zaobserwować. Istnieje zapotrzebowanie na skuteczną politykę UE na rzecz wzmocnienia kruchej demokracji i zapewnienia prawdziwej wolności zgromadzeń, mediów i wypowiedzi.
<P>
Przykład Gruzji dowodzi, jak ważną rolę odgrywa regularny dialog między władzami a społeczeństwem obywatelskim lub z wrogiem. Główny problem stanowi stworzenie stabilności politycznej w regionie, którego rozwój hamują trzy konflikty. W międzyczasie musimy stawić czoła czynnikowi, który prowadzi do dalszego nasilenia trwałego braku bezpieczeństwa, czyli podejmowanym w ramach polityki rosyjskiego supermocarstwa próbom wywrotowych działań. Jestem przekonany, że UE musi bardziej zdecydowanie działać przeciw Rosji w tej kwestii.
<P>
Szczególne zmartwienie budzi problem Górnego Karabachu. Grupa Mińska prowadzi spójne prace, ale pomimo to nie posunęliśmy się daleko od naszego martwego punktu. Proces negocjacji musi być podtrzymywany. Dlatego też uważam za istotne obydwie podstawowe zasady: równe traktowanie integralności terytorialnej i prawa do samostanowienia. Pierwszym krokiem jest jednak w sposób nieunikniony oswobodzenie okupowanych terytoriów otaczających Górny Karabach, powrót uciekinierów i doprowadzenie do stabilizacji w tym regionie. Tylko w ten sposób będzie możliwe zadecydowanie o przyszłym statusie Górnego Karabachu. Dziękuję za uwagę.
<SPEAKER ID="442" NAME="Alexandra Dobolyi" AFFILIATION="PSE">
Pani przewodnicząca! Przede wszystkim chcę podziękować Lydie Polfer za znakomite sprawozdanie i znakomitą współpracę. Poprzez to sprawozdanie Parlament Europejski wysyła głośne i wyraźne przesłania: przesłanie, iż Unia Europejska powinna być mocno zaangażowana na południowym Kaukazie, przesłanie, iż Unia Europejska może odgrywać decydującą rolę w regionie oraz przesłanie, iż Unia Europejska może zwiększyć pomoc finansową i techniczną, aby pomóc Gruzji, Armenii i Azerbejdżanowi w zreformowaniu ich administracji i rozwoju instytucji demokratycznych, aby zachęcić do współdziałania społeczeństwo obywatelskie oraz aby wzmocnić zaangażowanie tych państw w europejskie wartości polegające na poszanowaniu praw człowieka, podstawowych wolności i rządów prawa.
<P>
To są podstawowe zasady UE, ale jak już wielokrotnie powtarzałam w tej izbie, musimy zaakceptować fakt, iż ulepszenia w tych dziedzinach są stopniowym procesem, na który potrzeba czasu. Mój wniosek w tej sytuacji jest taki, iż wszystkie te trzy kraje dążą w dobrym kierunku, co prawda powoli i czasami się cofają, ale pocieszam się tym, że sytuacja jest lepsza niż parę lat temu.
<P>
Co do wyborów w Gruzji nie mogę już nic dodać do tego, co powiedzieli moi koledzy. Zrobiono, jak już powiedziałam, krok do przodu, ale nadal pozostaje wiele do zrobienia. Jeśli chodzi o reakcję na zamrożone konflikty, to wszyscy są zgodni co do tego, że znalezienie pokojowego rozwiązania jest kluczem do osiągnięcia stabilizacji politycznej. Zwłaszcza jeśli chodzi o konflikt w Górnym Karabachu, zaliczam się do osób, które popierają rozwiązanie oparte na zasadach integralności terytorialnej i prawa do samookreślenia. Jestem także jedną z tych osób, które wierzą, że nowe ustalenia w dziedzinie bezpieczeństwa są potrzebne dla budowania zaufania między różnymi stronami i położenia kresu powolnemu, ale stałemu i rodzącemu waśnie procesowi demilitaryzacji regionu.
<P>
Jak już powiedziałam wcześniej potrzebne jest większe zaangażowanie ze strony Unii Europejskiej i społeczności międzynarodowej. Stan "ani wojny, ani pokoju” jest źródłem niestabilności. UE może i powinna przekazać regionowi swoje doświadczenia i osiągnięcia w dziedzinie budowania pokoju, dobrobytu gospodarczego i demokracji.
<SPEAKER ID="443" NAME="Samuli Pohjamo" AFFILIATION="ALDE">
(FI) Pani przewodnicząca! Pragnę przede wszystkim pogratulować sprawozdawcy, pani poseł Polfer, doskonałego sprawozdania, które stanowi dogłębną ocenę sytuacji na Południowym Kaukazie oraz szans, jakie stwarza w tym regionie europejska polityka sąsiedztwa.
<P>
Rozciągnięcie europejskiej polityki sąsiedztwa na Armenię, Azerbejdżan i Gruzję stanowi ważny krok naprzód, jeśli chodzi o zaangażowanie Unii w tym regionie. Już sam tytuł sprawozdania, "od obietnic do działania” wystarcza, aby zachęcić Unię do bardziej aktywnego zaangażowania w tym regionie. Jednocześnie ENP stanie się szansą dla zacieśnienia przez kraje Południowego Kaukazu współpracy z Unią.
<P>
Liczne wyzwania, jakie dotyczą tego regionu, wymagają jednak zdecydowanych działań ze strony Unii oraz dodatkowo wymagają od państw Południowego Kaukazu wykazania większej odpowiedzialności i zaangażowania w to partnerstwo. Jednym z głównych celów jest pokojowe rozwiązanie wielu lokalnych konfliktów. To powinno zapewnić stabilizację w tym regionie i polepszyć jego szanse na niezależny rozwój.
<P>
Pragnę podkreślić znaczenie, jakie ma wspieranie społeczeństwa obywatelskiego i rozwój kontaktów międzyludzkich w budowaniu demokracji i rządów prawa. Na przykład finansowane przez UE projekty transgraniczne stanowią narzędzie odnowienia dialogu i zwiększenia zaufania pomiędzy stronami. Wymaga to jednak zgody odpowiednich państw na nieutrudnianie realizacji takich programów i projektów.
<P>
Ponadto bliższe stosunki można osiągnąć w rzeczywisty sposób jedynie poprzez zmniejszenie ograniczeń nałożonych na ruch graniczny, poprzez programy wymiany uczniów i studentów oraz poprzez ułatwienie poruszania się badaczom, naukowcom, artystom, przedsiębiorcom i dziennikarzom.
<P>
Opracowanie systemu wizowego w ruchu pomiędzy krajami Południowego Kaukazu a UE również może przyczynić się, zgodnie z oświadczeniem Komisji Handlu Międzynarodowego, do intensyfikacji handlu i współpracy gospodarczej.
<SPEAKER ID="444" NAME="Inese Vaidere" AFFILIATION="UEN">
- (LV) Panie i panowie! W sytuacji, gdy na Południowym Kaukazie konkurują ze sobą interesy kilku wpływowych w skali geopolitycznej graczy, ważne jest wskazanie na ich prawdziwy wpływ. Autorka sprawozdania w dużej mierze unikała wzmianek o prawdziwej roli Rosji w tym regionie. Nasze doświadczenia w krajach bałtyckich pokazały, że przyczyną wielu problemów jest neo-imperialistyczna polityka zagraniczna Rosji oraz jej pragnienie odzyskania wpływów na utraconych przez nią terytoriach. Nie mogę zgodzić się z zawartym w sprawozdaniu poglądem, że członkostwo w NATO może przyczynić się do odnowienia się konfliktu w Abchazji i Południowej Osetii. Powinniśmy zwrócić uwagę, że ponad 70% mieszkańców Gruzji w rzeczywistości głosowało za członkostwem w NATO, ale w rzeczywistości Rosja utrudniła sytuację poprzez wspomaganie zmian w składzie etnicznym ludności i wprowadzenie zmian w strukturze społeczeństwa. Nie wolno nam lekceważyć aspiracji tych ludzi, którzy pragną znaleźć się bliżej zachodniej demokracji. Dowodem na postępy Gruzji w budowie demokracji stały się wybory prezydenckie z dnia 5 stycznia, które w przeważającej części odbyły się zgodnie z międzynarodowymi normami. Możliwe, że zbyt krytycznie wyrażaliśmy się o Azerbejdżanie, ponieważ kraj ten wykazał wolę przestrzegania praw człowieka - na mocy dekretu prezydenta w grudniu wolność odzyskało 119 więźniów, w tym dziennikarze. Unia Europejska musi bardziej aktywnie zaangażować się w rozwiązanie przedłużających się konfliktów. Jest to warunek wstępny dla stabilizacji i rozwoju. Pierwszym krokiem na tej drodze może być zastąpienie wojsk rosyjskich międzynarodowymi siłami pokojowymi (rozjemczymi). Do Rosji musimy przemawiać wyraźnym językiem. Używanie języka z baśni nie jest właściwym sposobem na przejście od obietnic do działania. Dziękuję.
<SPEAKER ID="445" NAME="Jiří Maštálka" AFFILIATION="GUE/NGL">
(CS) Pani przewodnicząca! Na początku chciałbym bardzo podziękować pani komisarz za odpowiedź na moje pytanie, które dotyczyło odpowiedzialności karnej osób w Gruzji. Jest to bardzo delikatna sprawa, którą zajmowano się również w trakcie przedwyborczych rozmów w Gruzji. Pragnę wspomnieć, że moja przedmówczyni stwierdziła, że Rosja żywi imperialne zakusy. Tak, to jest możliwe. Muszę jednak powiedzieć, że Kaukaz to nie Alpy czy Pireneje. Kaukaz to po prostu Kaukaz, a my koniecznie musimy zrozumieć go w jego geograficznym kontekście. Przygotowywałem dłuższe wystąpienie, ale podsumuję tylko w siedmiu punktach moją misję w roli obserwatora wyborów w Gruzji.
<P>
Po pierwsze, podobnie jak zdecydowana większość ludzi w regionie Kaukazu, my w Europie zachodniej, środkowej i wschodniej także pragniemy stabilności tego regionu. Jest bardzo możliwe, że stabilność tę będzie można osiągnąć przy poparciu ze strony Stanów Zjednoczonych lub Unii Europejskiej. Po drugie, naszym obowiązkiem, jako posłów do Parlamentu Europejskiego, jest kwestionowanie wykorzystania zasobów finansowych, jakie UE przeznaczyła na odpowiednie programy. Nie powinny one być wykorzystywane dla potrzeb wyboru prezydenta Saakaszwiliego. Po trzecie, urzeka nas przedstawiona przez nowego-starego prezydenta propozycja dotycząca podjęcia dialogu z Rosją; w tym przypadku ma jednak zastosowanie taka sama zasada, jak na oficjalnym balu: jeżeli prosisz do tańca damę, to nie oznacza to, że będziesz tańczył tak, jak ona sobie zażyczy. Oto, co chciałbym powiedzieć: Jeżeli prezydent Saakaszwili sugeruje podjęcie rozmów z Rosją, to ta druga strona musi wiedzieć, że jest to prawdziwe zaproszenie do tańca. Po czwarte, Kaukazem zainteresowane są wszystkie kraje, w tym Stany Zjednoczone i kraje Unii Europejskiej. Niestety UE zaledwie wpisała się na Kaukazie na listę chętnych. Pani komisarz! Muszę przyznać, że troska UE o ten region nie jest tak oczywista oraz że uwzględnia ona jej troskę w związku z ubóstwem w tym regionie. W takim sensie nasza europejska polityka musi zostać lepiej sformułowana - nie mogą to być tylko słowa, ale także działania i wsparcie finansowe.
<SPEAKER ID="446" NAME="Derek Roland Clark" AFFILIATION="IND/DEM">
Pani przewodnicząca! Nie mogę poprzeć polityki w regionie Morza Czarnego. Pochłonie ona ogromne sumy pieniędzy. Mój kraj jest drugim co do wielkości płatnikiem w UE i nasz rząd właśnie podjął decyzję o zmniejszeniu naszej składki do UE o 1 mld funtów rocznie.
<P>
Początkowo jednym z elementów tej polityki będzie ułatwienie dostaw gazu i ropy dla Zachodu. Dwa lata temu widzieliśmy, jak Rosja w czasie Bożego Narodzenia przerwała dostawy gazu na Ukrainę. To była tylko rozgrzewka. Kto wie, czy gdy Rosja będzie miała jeszcze większy udział w dostawach energii dla Zachodu, nie zrobi tego raz jeszcze - tym razem nam wszystkim? Europa musi być bardziej samowystarczalna jeśli chodzi o zaopatrzenie energię - i to nie przez nieprzydatne elektrownie wiatrowe i nie przez biopaliwa. Przy niedoborze zbóż na świecie szaleństwem jest zastępowanie niedoboru paliw niedoborem żywności. Mój rząd, niemal zbyt późno, ogłosił program budowy elektrowni jądrowych nowej generacji. Miejmy nadzieję, że uda nam się dogonić Francję, gdzie 70% energii elektrycznej pochodzi z elektrowni jądrowych. Powinniśmy i musimy zrobić więcej i wykorzystać energię do produkcji wodoru i rozwoju technologii umożliwiających jego stosowanie zamiast ropy.
<P>
Jeśli UE naprawdę chce coś zmienić, to powinna finansować budowę elektrowni atomowych na całym kontynencie, aby zmniejszyć naszą zależność od niestabilnych reżimów i nadmiernie długich linii dostaw. Wtedy i tylko wtedy będziemy mieli pieniądze na pomoc biedniejszym regionom wokół Morza Czarnego. Ładowanie tam pieniędzy jeszcze bardziej opóźni obiecane finansowanie 10 nowych wschodnich członków UE - tę obietnicę dopiero trzeba spełnić. Obietnice... W Wielkiej Brytanii obiecano nam referendum w sprawie europejskiej konstytucji, traktatu lizbońskiego, nazwijcie to jak chcecie. Żądam teraz w tej izbie, aby UE przeprowadziła referendum w sprawie traktatu we wszystkich państwach członkowskich, również w Wielkiej Brytanii. Zapytajcie ludzi.
<SPEAKER ID="447" NAME="Georgios Papastamkos" AFFILIATION="PPE-DE">
- (EL) Pani przewodnicząca, panie i panowie! Organizacja Współpracy Gospodarczej Państw Morza Czarnego (BSEC) jest całkiem dobrze rozwiniętą instytucją regionalną, która bierze udział w stałej współpracy - intensywnej i ekstensywnej. Ponadto składa się ona z forum na rzecz kontaktów między Europą a Azją. Jest to forum twórczego wyrazu, odmiennych kultur, zróżnicowanej tożsamości etnicznej i różnych religii.
<P>
Do BSEC skierowany został apel o pełnienie ważnej roli w zakresie zabezpieczenia pokoju, stabilności i dobrobytu w regionach mających do czynienia z istotnymi wyzwaniami, takich jak Bałkany czy Kaukaz, jak również w procesie budowy euroazjatyckiego obszaru gospodarczego.
<P>
Geostrategiczne i gospodarcze znaczenie szybko rozwijającego się regionu Morza Czarnego jest niezaprzeczalne. Szczególnie duże znaczenie ma rozwój połączeń morskich, transportu drogowego oraz korytarzy, jak również współpraca w dziedzinie energetyki, połączona z promowaniem zrównoważonego rozwoju.
<P>
Stosunki pomiędzy UE a regionem Morza Czarnego nabrały nowej dynamiki dzięki komunikatowi Komisji w sprawie współpracy z regionem Morza Czarnego. Komunikat ten nosi pieczęć pani komisarz Ferrero-Waldner. Niemniej jednak uważam, że potrzebne jest szerokie, spójne podejście strategiczne do tego obszaru. Popieram również instytucjonalizację międzyparlamentarnej współpracy pomiędzy Parlamentem Europejskim i Zgromadzeniem Parlamentarnym BSEC.
<P>
Na koniec pozwolę sobie podkreślić szczególnie konstruktywną rolę, jaką odegrał mój kraj, Grecja, posiadająca podwójną tożsamość jako państwo członkowskie zarówno UE, jak i BSEC, we wzmacnianiu współpracy zarówno w ramach BSEC, jak i w ramach UE na szczeblu międzyregionalnym.
<P>
Pragnę zakończyć gratulacjami dla obu sprawozdawczyń, a w szczególności dla pani poseł Anastase, jak również dla pani komisarz za jej aktywny wkład w identyfikację wspólnych priorytetów tych dwóch organizacji. Pani komisarz! W dalszym ciągu uważam, że powinniśmy być jeszcze bardziej odważni oraz że należy ustanowić zinstytucjonalizowaną współpracę międzyregionalną pomiędzy UE i regionem Morza Czarnego.
<SPEAKER ID="448" NAME="Hannes Swoboda" AFFILIATION="PSE">
(DE) Pani przewodnicząca, po pierwsze chciałbym podziękować obydwu sprawozdawczyniom za ich wspaniałą pracę i współdziałanie. Pragnę również podziękować pani komisarz, ponieważ wiem, że jest ona autentycznie zainteresowana tym obszarem i ponieważ wierzę, że zamierza zrobić jeszcze więcej, niż prawdopodobnie chciały zrobić liczne państwa członkowskie. Oferujemy jej nasze pełne wsparcie w tych działaniach. Chciałbym również skorzystać z tej okazji, aby serdecznie podziękować panu Semneby, który reprezentuje Radę i bardzo aktywnie działa w tym regionie.
<P>
Jestem przekonany, że musimy osiągnąć takie wyniki, które przynajmniej sposobem podejścia odpowiadają temu, o czym ja i moi koledzy stale mówimy, jako o regionie czarnomorskim UE. Pan Sarkozy używał go w inny sposób w odniesieniu do regionu śródziemnomorskiego - dokładnie rzecz biorąc, w kategoriach rozłamu w UE. Nie, cała Unia Europejska region otaczający Morze Czarne oraz Południowy Kaukaz muszą wspólnie pracować w ramach partnerstwa - jak już podkreślali to inni - w celu rozwiązania wspólnych problemów: problemów politycznych, na przykład dotyczących stabilności, migracji i oczywiście również problemów gospodarczych; w tym odniesieniu myślę po prostu o tranzycie energii.
<P>
Na przykład każdy, kto chciałby być choć trochę mniej zależny od Rosji musi zapewnić istnienie innych kanałów, a te przechodzą przecież przez ten region, a zwłaszcza przez Turcję. Niezależnie od tego, co państwo myślą o jej członkostwie - a wiem, że w tej sprawie panują różne opinie - Turcja pozostaje ważnym partnerem Unii Europejskiej w tym regionie i dlatego też oczywiście musimy w tym przypadku uwzględniać Turcję. Przyznaję rację mojemu koledze, panu Severinowi, który powiedział, że powinniśmy starać się rozwiązywać te sprawy wspólnie z Rosją.
<P>
Nie powinno to jednak oznaczać, że w ten sposób odsuwamy na bok kwestie niepodległości, autonomii oraz zdolność do samodzielnej regeneracji krajów w tym regionie i twierdzimy, że różne zagadnienia możemy rozwiązać jedynie we współpracy z Rosją. Rosja musi również wiedzieć, ze wspieramy te kraje w ich niepodległościowych dążeniach, jak również w rozwiązywaniu konfliktów. Europa musi występować tu w roli partnera, wyraźnie opowiadając się po stronie tych państw. Oznacza to, że region Morza Czarnego jest dla Unii Europejskiej bardzo ważny. Nie możemy zaprzepaścić szansy wspólnego działania na tym polu. Tylko wtedy, gdy razem wystąpimy w rozmowach z Rosją, będziemy w stanie wspólnie realizować nasze interesy.
<SPEAKER ID="449" NAME="Henrik Lax" AFFILIATION="ALDE">
(SV) Pani przewodnicząca! Chciałbym wyrazić ogromne podziękowania sprawozdawczyni, pani poseł Lydie Polfer, za doskonałe sprawozdanie. Czas zaprzestać składania pustych obietnic i zamiast tego działać na rzecz zapewnienia lepszej integracji Południowego Kaukazu z Unią Europejską. Jako autor sprawozdania Parlamentu w sprawie kodeksu wizowego, chciałbym zwrócić uwagę na swobodę przemieszczania się i pilnie wzywam Komisję i państwa członkowskie do pracy nad jej urzeczywistnieniem.
<P>
Aby państwa sąsiadujące z UE i kraje Kaukazu mogły budować demokratyczne, podlegające rządom prawa społeczeństwa oraz funkcjonujące gospodarki rynkowe, ich obywatele muszą być zdolni do łatwego dostosowywania się do UE, aby móc czerpać korzyści z naszego doświadczenia w tej dziedzinie. W tej chwili tak się nie dzieje. Powszechnie wiadomo, że służby konsularne państw członkowskich UE w wielu państwach Południowego Kaukazu są zupełnie nieodpowiednie. Brakuje im zarówno pomocniczości, jak i skuteczności. Dlatego też wzywam państwa członkowskie do rozszerzenia współpracy. Widzę przy tym dwie możliwości. Jedna z nich została przedstawiona w omawianym przez nas sprawozdaniu - chodzi o apel o utworzenie wspólnych ośrodków składania wniosków wizowych o wizy UE. Niestety droga do jej realizacji jest długa. Dlatego też proponuję rozwiązanie alternatywne, w ramach którego obywatele tych krajów Południowego Kaukazu powinni mieć prawo, niezależnie od celu ich podróży, do wnioskowania o wizę w położonym najbliżej konsulacie kraju UE lub państwa strefy Schengen.
<SPEAKER ID="450" NAME="Ryszard Czarnecki" AFFILIATION="UEN">
Pani Przewodnicząca! To ważna debata i ważny raport pani poseł Polfer. Ten głos Parlamentu Europejskiego usiłuje nadrobić kilkunastoletnie opóźnienia. W tym czasie Unia w praktyce nie miała żadnej polityki realnej wobec krajów Południowego Kaukazu.
<P>
Dziś wreszcie zrozumieliśmy, że Azerbejdżan, Armenia, Gruzja to nie jest naturalna strefa ekonomicznych i politycznych wpływów Rosji. Mówię to dosłownie 11 dni po wyborach w Gruzji, gdzie byłem jednym z sześciu obserwatorów z ramienia Parlamentu Europejskiego, wyborów ponownie wygranych przez przedstawiciela opcji prozachodniej, zwolennika maksymalnego zbliżenia z Unią i wejścia do NATO. Mówię to także w kontekście grożącego nam wszystkim - całej Europie - konfliktu politycznego, a nawet militarnego między Gruzją a Rosją o Osetię i Abchazję, ale Erewań Baku i Tbilisi mają również istotne znaczenie dla polityki energetycznej Unii, dywersyfikacji źródeł energii. Dlatego też od słów do czynów, zgodnie z tytułem raportu, przejdźmy od gadania do działania.
<SPEAKER ID="451" NAME="Nickolay Mladenov" AFFILIATION="PPE-DE">
(BG) Pani przewodnicząca, pani komisarz! Pozwolę sobie przypomnieć to, co przed chwilą powiedział nasz kolega z Wielkiej Brytanii. Gdybyśmy mogli, na koszt rabatu brytyjskiego, rozwiązać problemy związane z handlem ludźmi, niezależnością energetyczną, bezpieczeństwem Morza Czarnego, to nie sądzę, aby znalazło się choć jedno nowe państwo członkowskie, które nie chciałoby zaoszczędzić w swoim budżecie 1 miliarda Euro na rozwiązanie tych kwestii.
<P>
Koledzy i koleżanki! Sprawozdanie pani poseł Anastase niesie ze sobą jedno główne przesłanie: Europa potrzebuje polityki czarnomorskiej w równym stopniu, jak wymiaru północnego i polityki śródziemnomorskiej. W 2007 r. Komisja Europejska wydała swój komunikat, a teraz także Parlament Europejski ma swoje sprawozdanie. Czy mogę przypomnieć moim szanownym kolegom i koleżankom, że pod koniec minionego roku wezwaliśmy Komisję Europejską do przedłożenia konkretnych propozycji projektów i programów mających służyć wdrożeniu tej polityki w ramach rocznego programu na rok 2008? Z tego powodu niech rok 2008 będzie rokiem działań dotyczących Morza Czarnego.
<P>
Przy omawianiu zagadnień energetycznych dotyczących Europy, chciałbym powiedzieć, że w niniejszym sprawozdaniu zawarte jest bardzo ważne przesłanie: Morze Czarne ma dla Europy strategiczne znaczenie, ponieważ dzięki niemu można zarówno zwiększyć swoją zależność od jednego źródła surowców energetycznych, jak również zdywersyfikować te źródła - źródła i niezależność energetyczną. Nasze sprawozdanie wzywa do tego drugiego. A ja apeluję do was wszystkich: nie pozwólmy Europie i pewnym krajom Unii Europejskiej na pogłębienie zależności od tego czy innego źródła.
<P>
Niniejsze sprawozdanie zawiera bardzo ważną wiadomość dla naszych sąsiadów. Pozwolę sobie przytoczyć ją po angielsku. Stosunki w regionie Morza Czarnego powinny opierać się o "wzajemny szacunek, integralność terytorialną, wzajemną nieingerencję w sprawy wewnętrzne oraz zakaz użycia siły lub gróźb użycia siły”.
<P>
Takie jest przesłanie Komisji Europejskiej. Mam nadzieję, że prezydencja będzie mogła skutecznie przedstawić je naszym partnerom z drugiego brzegu Morza Czarnego jako podstawę dla polityki, jaką będziemy realizować w tym regionie oraz jako wezwanie dla nich do prowadzenia polityki tego samego rodzaju wobec tych krajów nadczarnomorskich, które uzyskały niepodległość. Dziękuję.
<SPEAKER ID="454" NAME="Ioan Mircea Pascu   -" AFFILIATION="PSE">
Pani przewodnicząca! Po ponad stu pięćdziesięciu latach zaniedbania obszar Morza Czarnego jest ponownie w centrum uwagi gospodarki i polityki międzynarodowej.
<P>
Ten obszar dąży obecnie do uzyskania nowej równowagi po wejściu do gry nowych podmiotów, w tym UE, po okresie zimnej wojny, gdy był uważany za zamknięte jezioro.
<P>
Po komunikacie komisji zatytułowanym: "Synergia czarnomorska - Nowa inicjatywa współpracy regionalnej" obecne pierwsze sprawozdanie w Parlamencie jest kolejnym krokiem w dobrym kierunku.
<P>
Ale to niestety nie wystarczy. Brak tożsamości samego regionu oraz tradycyjne uwrażliwienie niektórych państw UE na Rosję, zarówno polityczne (na przykład kwestia Ukrainy, Mołdowy, południowego Kaukazu i zamrożonych konfliktów) i gospodarcze (rosnące uzależnienie Europy od rosyjskiego gazu oraz delikatny status negocjacji UE-Turcja) to prawdopodobnie jedne z przyczyn, dla których UE ograniczyła się do synergii zamiast strategii.
<P>
Strategia oznacza wyraźnie określone cele, konkretne środki ich realizacji oraz w końcu szczegółowy terminarz działań - wszystko to dostosowane do potrzeb danego obszaru, natomiast synergia sugeruje po prostu dobre porozumienie z sąsiednimi obszarami, będącymi przedmiotem zainteresowania UE.
<P>
Strategię można by stworzyć dzięki konkretnym środkom, dzięki którym UE kontaktuje się z licznymi lokalnymi organizacjami; dzięki fizycznemu połączeniu tego obszaru z resztą kontynentu, przy tym tutaj najważniejszy byłby Dunaj, oraz dzięki wzmocnieniu instrumentu polityki sąsiedztwa w kierunku obszaru Morza Czarnego
<P>
I na koniec kilka słów na temat Mołdowy, ostatniego fragmentu łacińskości poza granicami UE. Chociaż na początku drugiej wojny światowej Mołdowa miała takie same godne ubolewania doświadczenia, jak trzy kraje bałtyckie, nie mogła podzielić ich szczęśliwego losu po zakończeniu zimnej wojny.
<P>
Uważam, że Europa ma obowiązek naprawić tę sytuację i w związku z tym nadal zachęcać Mołdowę i reagować na jej wysiłki służące przystąpieniu do Unii. Mam nadzieję, że jej sprawa zostanie ostatecznie rozstrzygnięta w oparciu o meritum i nie będzie de facto niewolnikiem innych stosunków UE, niezależnie od tego, jak by one nie były strategiczne.
<SPEAKER ID="455" NAME="Olle Schmidt" AFFILIATION="ALDE">
(SV) Pani przewodnicząca! Chciałbym podziękować sprawozdawczyni za doskonałe sprawozdanie na temat regionu, który zasługuje na naszą uwagę. Południowy Kaukaz zyskuje na znaczeniu strategicznym, zarówno z punktu widzenia politycznego, jak i gospodarczego. Wszyscy dostrzegamy rosnące zainteresowanie tym regionem i to nie tylko w tym zgromadzeniu.
<P>
Niestety istnieje wiele potencjalnych punktów zapalnych, a ingerencja ze strony Rosji ma bardzo istotne znaczenie. Rosja pragnie zwiększyć swój wpływ i sygnalizuje swoje interesy poprzez dominowanie i kontrolowanie takich procesów, jak dostawy ropy naftowej i gazu do Europy. UE musi dostrzegać niebezpieczeństwo związane z postępowaniem Rosji i dlatego też zacieśniać swoje związki z Południowym Kaukazem. W ten sposób moglibyśmy uzyskać również użyteczne i niezbędne uzupełnienie dla rosyjskiej ropy i gazu, których szlaki dystrybucji przebiegają przez północną Europę. UE może zyskać wszystko dzięki większemu zaangażowaniu.
<P>
Jestem członkiem pewnej szwedzkiej organizacji - a właściwie to pomagałem przy jej zakładaniu - której celem jest wzmocnienie kontaktów między Szwecją a Azerbejdżanem. Dlatego też mówię to jako przyjaciel: Konflikt w Górnym Karabachu w latach 1991-1994 zmusił do ucieczki milion ludzi. Do dziś pozostaje on nierozstrzygnięty. Według danych Amnesty International, 600 000 uchodźców żyje w Azerbejdżanie w nieludzkich warunkach. Kilka lat temu odwiedziłem obóz dla uchodźców w Azerbejdżanie, położony blisko granicy z Iranem. Sam nigdy nie byłem świadkiem tak rozpaczliwej nędzy. Jest całkowicie nie do przyjęcia, że po tych wszystkich latach setki tysięcy ludzi w dalszym ciągu musi żyć w tak poniżających warunkach. W związku z tym przywódcy Azerbejdżanu, a na ich czele prezydent Alijew, zasługują na ostrą krytykę. UE i Komisja muszą zrobić coś więcej w tej sprawie. Ci uchodźcy nie mogą zostać zapomniani.
<P>
Ważne jest również, że będziemy intensywnie pracować na rzecz zagwarantowania takiej podstawowej swobody, jak wolność wypowiedzi. Politycy i dziennikarze opozycji nie mogą być zastraszani czy więzieni. Jeżeli Azerbejdżan pragnie być krajem uznawanym przez Europę, musi strzec podstawowych zasad demokratycznego państwa podporządkowanych rządom prawa.
<SPEAKER ID="456" NAME="Andrzej Tomasz Zapałowski" AFFILIATION="UEN">
Pani Przewodnicząca! Zagadnienia, nad którymi dzisiaj debatujemy - jak zauważyli moi przedmówcy - są niezwykle ważne. Nakreślają one kierunek działań Wspólnoty, który był i jest w dalszym ciągu bardzo zaniedbany.
<P>
Unia Europejska może w sposób naturalny rozszerzać się i poszerzać wpływy tylko na wschód, aby nie zatracić elementu europejskości. Jednakże przeciągające się w nieskończoność rozmowy dotyczące np. perspektywy członkowstwa dla niektórych państw tego regionu nie napawają optymizmem. Nie trzeba analizować i zagłębiać się w dokumentach, aby stwierdzić, iż ten region w porównaniu np. z Afryką jest traktowany jak daleka prowincja naszego kontynentu.
<P>
Wszelkie mechanizmy współpracy, np. w ramach Europejskiej Polityki Sąsiedztwa, są ważne, lecz nie jest to perspektywa docelowa dla tego regionu, gdyż nie określa prawdziwego partnerstwa we wzajemnych stosunkach. Dla Unii poważne zaangażowanie w tym regionie wiąże się z wejściem w strefę wpływów Rosji, i to przecież warunkuje ciągle kierowanie półśrodków w tamten region. Musimy jednakże pamiętać, że taka polityka w wymiarze wieloletnim nie ustabilizuje tego obszaru, a wręcz odwrotnie, może wygenerować nowe napięcia, z którymi i tak mamy ciągle do czynienia.
<SPEAKER ID="457" NAME="Urszula Gacek" AFFILIATION="PPE-DE">
Pani Przewodnicząca! Sprawozdawczyni zajmująca się politykę regionalną w obszarze Morza Czarnego przypomina nam, że Unia Europejska popiera nową infrastrukturę energetyczną i sprawne korytarze transportowe, związane z dywersyfikacją dostawców i tras. Pierwszym przykładem takiego przedsięwzięcia jest gazociąg Nabucco, już uznany za priorytetowy projekt leżący w interesie Europy. Jest zatem godne ubolewania, że projekt ten jest podważany przez alternatywny gazociąg rosyjsko-włoski, tak zwany South Stream.
<P>
Jako posłanka z Polski widzę wiele podobieństw między gazociągiem South Stream i bałtyckim gazociągiem Nord Stream. Obydwa są dużo kosztowniejsze niż drogi lądowe. Tak naprawdę South Stream może się okazać o 4 mld USD droższy niż Nabucco. Obydwa gazociągi mogą zakłócić kruchą równowagę ekologiczną wrażliwego środowiska morskiego. Ponadto w obu przypadkach gazociągi te mogą być uważane za broń polityczną w rękach Rosji.
<P>
North Stream odizoluje Polskę, kraje bałtyckie i Ukrainę; South Stream odegra taką samą rolę wobec Turcji, południowego Kaukazu i prawdopodobnie Rumunii, która może zostać ominięta na korzyść Serbii. South Stream jest sprzeczny z zasadą bezpieczeństwa energetycznego Europy, opartą na dywersyfikacji źródeł i tras dostaw. A zatem, jeśli budowa South Stream będzie kontynuowana, nie powinien on na żadnym etapie uzyskać finansowania ze środków UE.
<P>
Jeśli Rosja zamierza przepchnąć projekty nieopłacalne pod względem gospodarczym i dyskusyjne pod względem oddziaływania na środowisko, ponieważ służą one celom jej polityki zagranicznej, to nie powinno się to odbywać naszym kosztem.
<SPEAKER ID="458" NAME="Jan Marinus Wiersma" AFFILIATION="PSE">
(NL) Pani przewodnicząca! Z zadowoleniem przyjmuję fakt, że dzisiejszego wieczora omawiamy sytuację na Południowym Kaukazie oraz nasze ambicje, jako Unii Europejskiej i jako Parlamentu, dotyczące regionu Morza Czarnego. Rozmawiamy przecież o regionach, które borykają się ze swoimi regionalnymi problemami, w odniesieniu do których należy znaleźć regionalne rozwiązania korzystne dla krajów, które stanowią część tego regionu.
<P>
Mówimy tu o bezpieczeństwie, energetyce, handlu i transporcie lub, bardziej ogólnie, o stabilności i rozwoju regionów graniczących z UE - regionów, z którymi wiążą się nasze żywotne interesy. Są to interesy, które moim zdaniem muszą znajdować odzwierciedlenie w bardziej aktywnej polityce ze strony UE i Komisji Europejskiej. Czujemy się zobowiązani wobec pani komisarz w związku z opracowanymi przez nią inicjatywami pod wspólną nazwą "synergii Morza Czarnego”.
<P>
Jak już mówili inni posłowie, ważne jest również podkreślenie roli Rosji i Turcji w tego rodzaju współpracy. Państwa te już przyjęły taką rolę i szczególnie istotne jest, aby UE zapewniła, że będą ją nadal odgrywać. W końcu nasze stosunki z Turcją są dobre - prowadzimy z nią rozmowy w sprawie członkostwa - chociaż Turcja ma również do odegrania znacznie szerszą rolę w tym regionie, a oprócz tego tę rolę, jaką spełniała tradycyjnie. Rosja ma w tym regionie duże znaczenie, ale stosunki z tym krajem są raczej bardziej skomplikowane. Uważam, ze jeżeli UE postawi się w ramach tej współpracy raczej w roli partnera, a nie siły przewodniej, to Moskwa zacznie odczuwać to jako ponoszenie wspólnej odpowiedzialności za ten region i że będziemy mogli współpracować bez odgrywania przez UE roli wiodącej.
<P>
Synergia to dobry pomysł - to dobre określenie połączonego charakteru działań politycznych UE - a więc Komisji. Aby jednak nadać jej nieco bardziej uporządkowany charakter, pan poseł Swoboda i ja sugerowaliśmy nadanie tym działaniom wymiaru parlamentarnego, z konsultacjami ministerialnymi na szczeblu regionu Morza Czarnego. Z zadowoleniem przyjmiemy nieco bardziej uporządkowaną formę. Mówiliśmy oczywiście nawet o wspólnocie UE-Morze Czarne, ale po inicjatywach pana Sarkozy'ego staliśmy się może bardziej powściągliwi w używaniu terminologii tego rodzaju.
<P>
Ważne jest podkreślenie, że podczas, gdy nasze sugestie i wasza wizja nie stanowią zamiennika dla stosunków dwustronnych UE z tymi wszystkimi krajami, to tym niemniej mogą one zachęcić naszych wschodnich sąsiadów do szerszego udziału we współpracy regionalnej. Uważam, że to również ma kluczowe znaczenie dla UE.
<SPEAKER ID="459" NAME="Siiri Oviir" AFFILIATION="ALDE">
(ET) Pani komisarz, pani przewodnicząca, panie i panowie!
<P>
Interesem i celem Unii Europejskiej na Południowym Kaukazie jest wspieranie i pobudzanie przebiegającej w trzech krajach tego regionu budowy pokojowych i stabilnych państw. Polityka sąsiedztwa wprawdzie funkcjonuje, ale niezbędne jest także opracowanie polityki regionalnej, która będzie funkcjonować wspólnie z nią. Jednocześnie nie możemy stosować identycznego podejścia do zróżnicowanych cech tych trzech krajów. W przeciwnym razie nasza polityka będzie nieskuteczna.
<P>
Powinienem jeszcze raz podkreślić, że kraje Południowego Kaukazu - Armenia, Azerbejdżan i Gruzja - są bardzo różne, jeśli chodzi o kulturę, obyczaje, religię i kwestie geopolityczne. Jednakże ich podłoże jest wspólne - wszystkie wyrwały się spod wpływu ideologii sowieckiej - wpływu, który trwał niemal 100 lat. Państwa te nie pozbyły się jeszcze całkowicie obecności wojskowej spadkobiercy Związku Radzieckiego - Rosji.
<P>
Potrzebują one, a ich mieszkańcy pragną, reform demokratycznych; potrzebują realnej, ukierunkowanej pomocy Unii Europejskiej. Oczekuje się, że przedstawicielstwa Komisji w Erewaniu i Baku rozpoczną pracę niezwłocznie.
<P>
Jednocześnie praca specjalnego przedstawiciela UE ds. Południowego Kaukazu w swojej obecnej formie jest niewystarczająca. Nie ma żadnego wytłumaczenia, dlaczego przez wiele lat sprawozdania specjalnego przedstawiciela nie były dostępne dla Parlamentu Europejskiego. Tą sytuację należy zmienić. Wszyscy pracujemy mając na uwadze ten sam cel.
<P>
Nie wolno nam zapomnieć, że demokracja to nie rzecz - to sposób myślenia. Nie może ona zostać z dnia na dzień zniesiona lub przeszczepiona z jednego kraju do drugiego. Pełna demokracja nie pojawia się nagle.
<P>
Nie godzimy się ze wszystkim, co dzieje się w Armenii, Azerbejdżanie lub Gruzji, czy to w odniesieniu do walki z korupcją, sądownictwa lub sytuacji mediów w regionie. Same te kraje także nie są zresztą zbyt zadowolone z tych aspektów. To my możemy udzielać im aktywnego wsparcia - zarówno dla ich instytucji, jak i w postaci pomocy ekspertów i wsparcia finansowego. Region ten już dziś chętnie przyjmuje każdą realną pomoc.
<P>
Dlatego też wzywam Komisję i Parlament Europejski do szerszego wykorzystania wiedzy dzisiejszych państw członkowskich Unii Europejskiej, które ostatnio znajdowały się w takiej samej sytuacji, jak Południowy Kaukaz. Wiemy, jakie są miejscowe warunki i problemy, a nasze doświadczenie w ustanawianiu państw funkcjonujących w oparciu o rządy prawa i gospodarkę rynkową będzie stanowić dla nich praktyczną pomoc.
<SPEAKER ID="460" NAME="Zbigniew Krzysztof Kuźmiuk" AFFILIATION="UEN">
Pani Przewodnicząca! Zabierając głos w debacie poświęconej krajom Południowego Kaukazu i polityce regionalnej w basenie Morza Czarnego, chcę zwrócić uwagę na następujące kwestie.
<P>
Po pierwsze, jest to olbrzymi obszar produkcji i przesyłu energii, niezwykle ważny z punktu widzenia dywersyfikacji i bezpieczeństwa dostaw surowców energetycznych do Unii. Konieczne jest jednak wsparcie dla projektów transportu surowców energetycznych z tego obszaru nie tylko na południe Europy, jak to się dzieje do tej pory, ale także na północ - do Ukrainy i Polski - i dalej na zachód.
<P>
Po drugie, tylko wspieranie przez Unię Europejską w tym regionie stabilności politycznej i procesów demokratyzacji, a także pokojowego rozwiązywania konfliktów między sąsiadami daje szansę na szybki rozwój gospodarczy tych krajów i wyraźne ograniczenie ogromnego bezrobocia i ubóstwa.
<P>
Po trzecie, silny wzrost gospodarczy w całym regionie, w niektórych krajach przekraczający 30% PKB rocznie, jest oparty tylko i wyłącznie na wydobyciu i eksporcie ropy naftowej i gazu ziemnego. Konieczne jest więc wspieranie na tym obszarze alternatywnych źródeł dochodów, w szczególności rozwoju turystyki i związanej z nią infrastruktury.
<SPEAKER ID="461" NAME="Christopher Beazley" AFFILIATION="PPE-DE">
Pani przewodnicząca! Autor komunikatu Komisji w sprawie synergii czarnomorskiej, Janos Herman, zasługuje na gratulacje za wspaniałą robotę. Sprawozdawczyni Parlamentu, posłanka Anastase, także przygotowała bardzo ważne sprawozdanie.
<P>
Pani komisarz! Na początku debaty powiedziała pani, że zgadza się pani ze znaczną częścią sprawozdania posłanki Anastase. Czy w odpowiedzi zamykającej debatę mogłaby się pani ustosunkować zwłaszcza do ustępów 29 i 36 sprawozdania? Ustęp 29 wzywa Komisję do dalszego propagowania dialogu międzykulturowego w regionie Morza Czarnego, a ustęp 36 do utworzenia platformy organizacji pozarządowych z myślą o stworzeniu ram dla wymiany między społeczeństwami obywatelskimi. Czy może pani zapewnić Parlament, że zrealizuje pani te dwa zalecenia?
<SPEAKER ID="462" NAME="Libor Rouček" AFFILIATION="PSE">
(CS) Panie i panowie, pani komisarz! Pozwólcie proszę, abym w swoim krótkim wystąpieniu skupił się na tylko jednym z aspektów omawianej dziś tematyki - na współpracy regionalnej. Jeżeli rozważymy dwa obszary - Południowy Kaukaz i rejon Morza Czarnego, to dostrzeżemy, że wzajemne stosunki pomiędzy tymi krajami są zazwyczaj słabo rozwinięte, niezależnie od tego, czy są one dwustronne, czy wielostronne. Brakuje zazwyczaj bardziej znaczącego dialogu politycznego, poziom handlu między tymi krajami jest bardzo niski, a nowoczesnej i sprawnej infrastruktury transportowej lub energetycznej brakuje niemal wszędzie. Dlatego też z zadowoleniem przyjmuję zaproszenie obydwu sprawozdawczyń do wzmocnienia właśnie tego aspektu: wzajemnej współpracy regionalnej w tych regionach w połączeniu ze stosunkami dwustronnymi z Unią Europejską. Zasadnicze znaczenie posiada intensyfikacja współpracy regionalnej w obszarze praw człowieka i obywatela, rozwój demokracji i systemów edukacyjnych, wzmocnienie współpracy regionalnej w dziedzinach takich jak transport, energetyka i ochrona środowiska oraz handel, turystyka i inwestycje. Innymi słowy bardzo ważne jest stopniowe, krok po kroku, tworzenie trwałego podłoża w postaci stosunków ludzkich, kulturalnych, gospodarczych i politycznych pomiędzy narodami i państwami Kaukazu Południowego i rejonu Morza Czarnego. Jeżeli działanie to odniesie sukces, to jestem przekonany, że nawet w tym rejonie geograficznym długotrwałe konflikty będą stopniowo rozwiązywane i na koniec zażegnywane. Powstanie wówczas obszar stabilności, demokracji i dobrobytu.
<SPEAKER ID="463" NAME="Anna Ibrisagic" AFFILIATION="PPE-DE">
(SV) Pani przewodnicząca! Ze swoim wyraźnym położeniem geostrategicznym, region Morza Czarnego jest jednym z tych, które są ważne zarówno dla UE, jak i krajów w szerzej pojętym otoczeniu, nie tylko z prostych przyczyn politycznych i bezpieczeństwa, ale również z powodu jego różnorodności kulturowej i bogactwa kulturalnego. Jednakże regiony, na obszarze których przecinają się liczne szlaki i gdzie obecne są zróżnicowane interesy natury politycznej i innej, często zagrożone są tego czy innego rodzaju konfliktami.
<P>
Ja sama urodziłam się na Bałkanach i wiem co mogą oznaczać przeciągające się i nierozwiązane konflikty - nie tylko z punktu widzenia bezpieczeństwa, ale także dla ich potencjału gospodarczego i normalizacji życia miejscowej ludności. Wiem również, że Europa ma do odegrania ważną rolę. UE może i musi mieć jako cel, wraz z narodami krajów nadczarnomorskich, rozwój regionu, tak, aby stał się on obszarem stabilności i bezpieczeństwa, gdzie dominować będą zasady demokracji i rządy prawa. Wzmocnienie współpracy w dziedzinie energetyki również stanowi istotny element tej pracy. Poprzez inwestycje w nową infrastrukturę i poszerzanie gamy dostawców możemy przyczyniać się do gospodarczego i handlowego rozwoju w tym regionie, co z kolei wpłynie na poprawę perspektyw stabilności i bezpieczeństwa.
<P>
Zatem wzmocnienie związków pomiędzy UE a regionem Morza Czarnego jest nie tylko korzystne, ale i niezbędne. Dlatego też oczywiste jest, że region Morza Czarnego potrzebuje nowej i bardziej wyraźnej polityki regionalnej. Muszę podkreślić, że polityki regionalnej nie powinno się wykorzystywać jako alternatywy dla członkostwa w UE wobec tych krajów, które mogą się do tego kwalifikować. Nie wolno również wykorzystywać jej jako usprawiedliwienia dla opóźnień w integracji tego regionu z Europą.
<P>
Na koniec pragnę podziękować sprawozdawczyniom za ich wspaniałą pracę i skierować szczególne podziękowania do pani Ferrero-Waldner za jej osobiste zainteresowanie i okazane osobiste zaangażowanie w sprawy dotyczące tego regionu.
<SPEAKER ID="464" NAME="Kristian Vigenin" AFFILIATION="PSE">
(BG) Pani przewodnicząca, pani komisarz, koledzy! Pragnę wyrazić satysfakcję w związku z faktem, że te dwa sprawozdania - w sprawie Morza Czarnego i Południowego Kaukazu zostały przygotowane i omówione w Komisji Spraw Zagranicznych w atmosferze porozumienia i zostały przyjęte w zasadzie jednogłośnie.
<P>
Jest to zachęcająca oznaka, że jesteśmy świadomi, jak bardzo ważne jest zbudowanie wyraźniejszej, bardziej systematycznej i zorganizowanej i ujednoliconej polityki w zakresie regionu Morza Czarnego i sąsiednich krajów. Nie jest to łatwe zadanie. Region Morza Czarnego składa się z krajów o zróżnicowanych tradycjach, kulturze, praktyce politycznej, różnej wielkości terytoriach i różnej liczbie ludności.
<P>
Państwa te znajdują się również na różnych etapach we współpracy z Unią Europejską, począwszy od państw członkowskich, poprzez kraje kandydackie, a kończąc na krajach objętych europejską polityką sąsiedztwa oraz, oczywiście, Rosji, której konstruktywne podejście może być kluczem do sukcesu tej inicjatywy. Jednakże ta mieszanka sprawia, że istnieje wiele możliwości w zakresie równoczesnego stosowania różnego rodzaju polityk, tak, aby osiągnąć znacznie lepszy łączny efekt końcowy.
<P>
Pragnę przedstawić trzy uwagi. Po pierwsze, region ten ma niezwykle ważne strategiczne znaczenie dla Unii Europejskiej z uwagi na kwestie bezpieczeństwa, dostaw energii, transportu i handlu, ochrony środowiska itp. Oto dlaczego, podczas gdy wysoko cenimy inicjatywę Komisji dotyczącą synergii czarnomorskiej, chcielibyśmy też widzieć bardziej ambitny projekt, sformułowany w oparciu o doświadczenia uzyskane w ramach wymiaru północnego czy współpracy europejsko-śródziemnomorskiej. W czasie, gdy promuje się unię pomiędzy Unią Europejską a krajami śródziemnomorskimi, nie ma nic bardziej oczywistego niż bardziej ambitne plany dla regionu Morza Czarnego.
<P>
Po drugie, cały ten region posiada niewystarczająco rozwiniętą infrastrukturę transportu oraz przesyłu energii. Oto dlaczego uważam za właściwe wspieranie wszystkich ponadnarodowych projektów planowanych w tym odniesieniu, ponieważ uzupełniają się one wzajemnie, a nie są alternatywami. Oznacza to więcej bezpieczeństwa, ułatwioną wymianę gospodarczą oraz połączenie krajów tego regionu z Unią Europejską. Przyczyni się to do dywersyfikacji nie tylko źródeł, ale też szlaków, którymi ropa naftowa i gaz ziemny docierać będą do Unii Europejskiej.
<P>
Po trzecie, większość krajów tego regionu boryka się z poważnymi problemami społecznymi. Chcielibyśmy się upewnić, że kwestie społeczne nie zostaną zepchnięte na drugi plan. Długofalowe perspektywy krajów nadczarnomorskich oraz krajów Południowego Kaukazu związane są z rozwojem potencjału ludzkiego, inwestycjami w edukację, zapewnieniem odpowiedniej opieki zdrowotnej i opieki nad dziećmi. Dziękuję.
<SPEAKER ID="465" NAME="Tunne Kelam" AFFILIATION="PPE-DE">
Pani przewodnicząca! Chciałabym poinformować panią komisarz, że - podobnie jak wielu kolegów - jestem przekonana, iż UE musi zamanifestować większe zaangażowanie na południowym Kaukazie. W końcu wszystkie państwa tego regionu są już członkami Rady Europy i w związku z tym częścią Europy.
<P>
Rozszerzona polityka sąsiedztwa będzie cennym narzędziem rzeczywistego zaangażowania. Wyzwaniem i szansą jest dla nas odegranie roli wiarygodnego czynnika stabilizującego, ale także niezależnego mediatora i czynnika wspierającego proces demokratyczny. Musimy odłożyć na bok wahania i wątpliwości. Najwyższa pora, aby polityka UE miała większe znaczenie na tym terenie.
<P>
Przedstawiciel UE, Peter Semneby, wykonał wspaniałą robotę i cieszę się, pani komisarz, że wspomniała pani o zwiększeniu i rozszerzaniu naszych przedstawicielstw w regionie. Długofalowe, aktywne zaangażowanie UE z pewnością przyczyni się także do znalezienia rozwiązania zamrożonych konfliktów, które Komisja Spraw Zagranicznych postanowiła nazwać, dużo trafniej "nierozstrzygniętymi, poradzieckimi konfliktami".
<P>
Jest zatem ważne, że sprawozdanie odrzuca próby stworzenia przez jakiekolwiek obce mocarstwo wyłącznych stref interesów w regionie i apeluje do Rosji, aby nie sprzeciwiała się udziałowi UE w zarządzaniu konfliktami i operacjach pokojowych.
<P>
Równie ważna będzie także rola UE w rozwoju kultury demokratycznego dialogu w regionie. Parlament Europejski będzie tu miał do spełnienia bardzo ważną rolę. Posłowie mogą prowadzić mediacje i zachęcać do normalnego dialogu politycznego między partiami opozycyjnymi.
<P>
Na koniec, ważne jest, że sprawozdanie zachęca Komisję, aby dążyła do ewentualnych umów o wolnym handlu z Armenią i Gruzją, oraz do przygotowania umowy w sprawie partnerstwa na rzecz mobilności między UE i Gruzją.
<P>
Tak więc południowy Kaukaz staje się dla nas coraz bliższy i coraz ważniejszy. Ten region zasługuje na nasze zdecydowane zaangażowanie.
<SPEAKER ID="466" NAME="Justas Vincas Paleckis" AFFILIATION="PSE">
Pani przewodnicząca! UE może i chce pomóc w umacnianiu stabilności i demokracji oraz poprawy standardów życia w regionie Morza Czarnego i południowego Kaukazu. Zaangażowanie dużych państw, takich jak Turcja, Ukraina i Rosja jest ważne, chociaż każde z nich ma inny status, jeśli chodzi o ich stosunki z UE.
<P>
Polska wnosi do tego regionu swój potencjał i doświadczenie, pomimo że nie jest bezpośrednio z nim związana, ze względu na wspólną historię z państwami bałtyckimi. Jednakże, właśnie wtedy, gdy potrzebny jest zintensyfikowany dialog i współpraca z naszymi sąsiadami, UE zaciąga inną kurtynę w postaci pewnych aspektów rozszerzonego obszaru Schengen.
<P>
Dla wielu wschodnich Europejczyków 1 stycznia 2008 r. przyniósł czterokrotny wzrost cen wiz na podróż do sąsiednich krajów, zaciągając w ten sposób kurtynę finansową w Europie. Nie zgadzam się z oświadczeniami urzędników Komisji, że nasi południowi i wschodni sąsiedzi powinni być w tym kontekście traktowani tak samo. Nasi wschodni sąsiedzi znajdują się na tym samym kontynencie, a jeszcze niedawno niektórzy z nas żyli z nimi w jednym państwie, nie dzieliły nas granice.
<P>
Zwracam się do moich kolegów o poparcie poprawki nr 10 grupy PSE do sprawozdania w sprawie strategii czarnomorskiej. Apelujemy do Rady i Komisji o obniżenie opłat wizowych do poziomu dostępnego dla zwykłych obywateli krajów uczestniczących w unijnej polityce sąsiedztwa lub tych, które zawarły strategiczne partnerstwo z UE.
<SPEAKER ID="467" NAME="Maria Petre" AFFILIATION="PPE-DE">
(RO) Po pierwsze, pozwólcie mi państwo pogratulować sprawozdawczyni, pani poseł Anastase oraz moim kolegom z różnych komisji, które przedstawiły swoje opinie, w związku z poddaniem pod dyskusję tego sprawozdania, które jest równie doniosłe, jak problemy dotyczące ustanowienia polityki regionalnej w stosunku do rejonu Morza Czarnego. Chciałabym również podziękować moim kolegom z Komisji Rozwoju Regionalnego za ich wsparcie w związku z projektowanymi poprawkami do opinii Komisji Parlamentu, której jestem członkiem. Odnoszę się do kwestii ujęcia w projekcie końcowym sprawozdania w sprawie Morza Czarnego mojego wniosku o wzmocnienie europejskiej misji pomocowej na granicy Ukrainy i Mołdowy oraz potrzeby lepszego zarządzania nielegalnymi migracjami i imigracją w tym rejonie.
<P>
Uważam, że potrzebujemy zachęty ze strony Komisji w formie działania w tym regionie, zarówno na poziomie krajowym, jak i regionalnym, aby stał się on obszarem prawdziwie demokratycznym i stabilnym. Bardziej aktywne zaangażowanie Europy mogłoby oznaczać realną szansę dla tego obszaru, który dysponuje potencjałem, ogromnym i jednocześnie niedostatecznie wykorzystanym, z uwagi na zamrożone konflikty i napięte stosunki pomiędzy niektórymi państwami w tym regionie.
<P>
Mówiąc w sposób instytucjonalny, jestem zwolenniczką idei objęcia przewodnictwa przez położone na tym obszarze państwa członkowskie (Rumunię, Bułgarię, Grecję) i uważam, że Unia oraz kraje regionu powinny wzmacniać i koordynować działania i mechanizmy w ramach współpracy regionalnej. Tylko w ten sposób podwojenie środków dostępnych w ramach Europejskiego Instrumentu Sąsiedztwa oraz zasady funkcjonowania funduszy strukturalnych, takie jak partnerstwo, zrównoważony charakter, skuteczność, niedyskryminacja oraz decentralizacja przyniosą korzyści, jakich oczekujemy.
<SPEAKER ID="468" NAME="Zdzisław Kazimierz Chmielewski" AFFILIATION="PPE-DE">
Pani Przewodnicząca! Sprawozdawczyni nie kryje satysfakcji z faktu przedstawienia Parlamentowi Europejskiemu inicjatywy wzmocnienia synergii czarnomorskiej, propozycji zgłoszonej przez prezydencję niemiecką i skonkretyzowanej przez Komisję Europejską.
<P>
Pomysł ten zyskał również wsparcie ze strony niedawno zintegrowanych z Unią Europejską krajów południowej i wschodniej części Bałtyku. W ich stanowisku uwidacznia się dodatkowo przeświadczenie o konieczności ścisłego zespolenia czarnomorskiej synergii z tzw. wymiarem wschodnim Unii Europejskiej. Współpraca lokalna zyska w ten sposób ogólniejsze znaczenie, potencjał realizacyjny zgodny z podstawowym, wspólnotowym przesłaniem.
<P>
Inaczej mówiąc, synergia czarnomorska wyrażać się powinna po prostu w identyfikacji i syntezie wielostronnych przedsięwzięć, utożsamianiem ich z dobrze rozumianym interesem zarówno regionu Morza Czarnego, jak i całej wschodniej części zintegrowanej Europy.
<P>
Istotnym czynnikiem wzmacniającym szczególną rolę Morza Czarnego jest specjalne usytuowanie geograficzne, historyczne i polityczno-gospodarcze tego akwenu. Krzyżują się tu bowiem od tysięcy lat wpływy europejskie i azjatyckie. Zaangażowanie Unii Europejskiej w basenie Morza Czarnego musi być zatem pozbawione zbędnej instytucjonalizacji, politycznych oddziaływań, ograniczeń grożących osłabieniem warunków racjonalnej współpracy, a nawet destabilizacją w tym regionie tak w zakresie bezpieczeństwa, jak i funkcjonowania sieci komunikacyjnej, ochrony środowiska itp. Winno również tworzyć dodatkowe korzystne przesłanki mocniejszego włączenia Morza Czarnego w proces dywersyfikacji dróg dostaw energii, z ewentualnym uwzględnieniem nowych źródeł, zwłaszcza z tzw. kierunku kaspijskiego. Zainteresowanych jest nim jak wiadomo wiele unijnych krajów.
<SPEAKER ID="469" NAME="Marian-Jean Marinescu" AFFILIATION="PPE-DE">
(RO) Podstawowym elementem europejskiej polityki sąsiedztwa jest współpraca w oparciu o zestaw wspólnych wartości i trosk, jakie dzieli Unia Europejska z zaangażowanymi w tę politykę krajami.
<P>
Niezbędne jest wzmocnienie obszaru stabilnego sąsiedztwa, co mogłoby mieć pozytywny wpływ na bezpieczeństwo wewnętrzne Unii i stanowiłoby warunek wstępny dla pomyślności gospodarczej i rozwoju krajów, o których mowa.
<P>
Kraje Południowego Kaukazu mają pewne cechy, niezbędne dla powodzenia europejskich projektów w kluczowych obszarach, takich jak energetyka i transport. Geopolityczne znaczenie tych krajów związane jest z ich strategicznym położeniem w stosunku do zasobów energetycznych Azji Środkowej. Jest to obszar tranzytowy o zasadniczym znaczeniu, jeden z niewielu korytarzy, które mogą umożliwić Unii dotarcie do zasobów energetycznych basenu Morza Kaspijskiego. Możliwe alternatywne szlaki gazociągów z rejonu Morza Kaspijskiego i projekty rurociągów prowadzących przez Morze Czarne są w dużej mierze uzależnione od stabilności krajów Południowego Kaukazu.
<P>
Unia Europejska nie jest jedynym graczem, który posiada na tym obszarze interesy strategiczne. Dwóch innych ważnych graczy na arenie międzynarodowej opracowało dla tego regionu ambitne inicjatywy i strategie długoterminowe. Stany Zjednoczone dysponują planem działań dotyczącym bezpieczeństwa energetycznego, obejmującym zapoczątkowanie i rozwój alternatywnych szlaków dla transportu ropy i gazu. Rosja samodzielnie finansuje projekty i umacnia swoją pozycję na rynku Azji Środkowej.
<P>
W obecnym kontekście, z uwagi na oczywiste znaczenie zagadnienia energetyki i zależności od Rosji, niski poziom zaangażowania Unii Europejskiej w tym rejonie może doprowadzić do negatywnych skutków dla wszystkich państw członkowskich. Unia Europejska musi możliwie szybko opracować jednolitą politykę bezpieczeństwa energetycznego, w ramach której państwa członkowskie zrzekną się indywidualnych interesów i która koniecznie musi objąć kraje Południowego Kaukazu.
<SPEAKER ID="470" NAME="Rumiana Jeleva" AFFILIATION="PPE-DE">
(BG) Pani przewodnicząca, pani komisarz! Gratuluję Komisji Europejskiej rozpoczęcia, poprzez komunikat, obecnej debaty nad wzmocnieniem współpracy z regionem Morza Czarnego poprzez uzupełnienie istniejących polityk bilateralnych nowym podejściem regionalnym.
<P>
Pragnę podziękować sprawozdawczyni, pani Anastase, za jej bardzo dobrze wyważone i innowacyjne sprawozdanie. W pełni zgadzam się z poglądem, że wraz z przystąpieniem Bułgarii i Rumunii do Unii Europejskiej Morze Czarne uzyskało nowe znaczenie strategiczne - nie tylko dla krajów regionu, ale też dla wszystkich państw członkowskich oraz dla wdrażanych przez Unię zasad oraz jej polityki.
<P>
Apeluję do Komisji i nalegam, aby wezwała rządy państw, by w przypadku realizacji wielkich projektów z dziedziny infrastruktury, energetyki i ochrony środowiska, mających wpływ na podstawę utrzymania, zdrowie i jakość życia obywateli w miejscowościach i gminach, w których projekty te będą wdrażane, do obowiązkowego poinformowania społeczności lokalnych o parametrach technicznych takich projektów, zgodnie z najwyższymi standardami światowymi, przyjętymi dla tego rodzaju projektów.
<P>
Podzielając głęboki niepokój, jaki został wyrażony w sprawozdaniu w związku ze stanem środowiska naturalnego w regionie Morza Czarnego, a zwłaszcza stanem samego Morza Czarnego, do którego zanieczyszczenia trafiają w sposób niekontrolowany, co jest jeszcze bardziej niepokojące z uwagi na liczne katastrofy środowiskowe, nalegam na przeprowadzenie niezależnej oceny wpływu budowy nowej infrastruktury do przesyłu ropy naftowej i gazu ziemnego na środowisko naturalne oraz życie społeczne obywateli oraz na sporządzenie przez rządy państw sprawozdań dotyczących możliwych szkód, jakie mogą wywołać takie projekty i przedłożenie ich dla potrzeb publicznych referendów i debat. Sprawą, do której nawiązuję, jest projekt budowy ropociągu Burgas - Alexandroupolis w Bułgarii.
<P>
W pełni zgadzając się z zasadami dotyczącymi zapewnienia zrównoważonego rozwoju i likwidacji szkód powstałych w wyniku katastrof środowiskowych, o czym mowa w sprawozdaniu oraz w kontekście dwóch tragicznych wypadków, do jakich doszło w rejonie Kerczu w listopadzie zeszłego roku oraz w pierwszym tygodniu bieżącego roku uważam, że niezbędne jest stworzenie mechanizmu, który uwzględniałby interesy społeczności lokalnych w gminach nadmorskich, w których występuje zagrożenie dla czystości wód Morza Czarnego, dla podstaw utrzymania i jakości życia mieszkańców tych miast i wsi. Dziękuję za uwagę.
<SPEAKER ID="471" NAME="Alessandro Battilocchio" AFFILIATION="PSE">
(IT) Pani przewodnicząca, panie i panowie! Chciałbym podziękować sprawozdawczyniom za ich wyczerpujące i dobrze skonstruowane sprawozdania. Chciałbym krótko opowiedzieć o jednym aspekcie.
<P>
Niedawno w Gruzji odbyły się wybory, których przebieg OBWE określiła jako prawidłowy, lecz których wyniki kwestionuje Rosja. W ich wyniku doszło do reelekcji prezydenta Saakaszwilego. Wśród niezliczonych trudności, czynił on próby wprowadzenia w swoim kraju demokracji, poprzez likwidację starej, post-sowieckiej dyplomacji oraz otwarcie na zachód, na NATO i UE. To właśnie to otwarcie wywołało odwet putinowskiej Rosji, która między innymi zawsze popierała ruchy niepodległościowe w Południowej Osetii i Abchazji.
<P>
Oprócz sytuacji geopolitycznej, przyczyną tarć z Rosją są, w obiektywny sposób, gazociągi i ropociągi przebiegające przez terytorium Gruzji, przeznaczone do transportu na zachód gazu i ropy z Azerbejdżanu. Uważam, że w regionie Kaukazu, na który, jak powinniśmy pamiętać, ma wpływ skryta wojna pomiędzy Armenią i Azerbejdżanem, kwestia czeczeńska, konflikt pomiędzy Armenią i Turcją oraz wiele innych problemów, posiadanie sojusznika w postaci demokratycznego państwa, które oprócz tego oferuje źródła energii alternatywne dla tych należących do Moskwy, jest czynnikiem o znaczeniu strategicznym. Dlatego też powinniśmy podjąć zdecydowane kroki na rzecz wzmocnienia tej synergii.
<SPEAKER ID="472" NAME="Silvia-Adriana Ţicău" AFFILIATION="PSE">
(RO) Państwa członkowskie i Komisja powinny kontynuować realizację priorytetowych projektów z dziedziny transportu transeuropejskiego na osiach 7, 18, 22 i 21 oraz ich stopniowe łączenie z systemem TRACECA oraz 5 osiami, określonymi w komunikacie Komisji 32/2003 w sprawie przedłużenia głównych transeuropejskich szlaków transportowych do sąsiednich krajów.
<P>
Europejski wymiar czarnomorski powinien być podobny do wymiaru północnego i opierać się na równym partnerstwie i odpowiedniej infrastrukturze dla priorytetowych projektów w dziedzinach energetyki jądrowej, badań naukowych i bezpieczeństwa, transportu, turystyki i walki ze zmianami klimatycznymi.
<P>
Panowie i panie, wyrażam przekonanie, że rozwój gospodarczy krajów nadczarnomorskich wymaga budowy autostrad i linii kolejowych, które będą łączyć środkowe i zachodnie części Unii Europejskiej z jej czarnomorskim wybrzeżem.
<P>
Unia Europejska powinna propagować jednolitą politykę morską w regionie Morza Czarnego. Zapewni to zintegrowane podejście do ochrony środowiska, rozwoju obszarów nadmorskich, badań morskich i turystyki.
<SPEAKER ID="473" NAME="Christopher Beazley" AFFILIATION="PPE-DE">
Pani przewodnicząca! Zadałem pani komisarz dwa pytania, więc kiedy będzie odpowiadać na temat realizacji ustępu 26 w sprawie promowania dialogu międzykulturowego, oraz ustępu 36 w sprawie stworzenia utworzenia platformy organizacji pozarządowych z myślą o stworzeniu ram dla wymiany między społeczeństwami obywatelskimi, być może mogłaby uwzględnić precedens istniejący na Bałkanach w postaci organizacji o nazwie CLIO. Jest niezależna od rządów i obejmuje nauczycieli historii ze wszystkich krajów bałkańskich, którzy spotykają się, aby rozmawiać o wspólnych tle historycznym i kulturowym w przeszłości w celu przygotowywania książek i dokumentów na temat historii swojego regionu, wolnych od narodowych konfliktów.
<P>
Być może mogłoby to także posłużyć jako lekcja w regionie Morza Czarnego: historycy i badacze ze wszystkich krajów otaczających Morze Czarne mogliby się spotykać niezależnie od nacisków rządów, aby promować wspólne rozumienie historii Morza Czarnego, wolne od narodowych konfliktów.
<SPEAKER ID="474" NAME="Benita Ferrero-Waldner">
członek Komisji. - -Pani przewodnicząca! Muszę powiedzieć, i to o tak późnej porze, że to była jedna z najlepszych debat, w jakich brałam udział.
<P>
Dotyczyła ona europejskiej polityki sąsiedztwa, która już funkcjonuje. Wielu z państwa mówiło, że Unia Europejska ma dużo do zrobienia, a inni mówili, że Unia Europejska bardzo dużo zrobiła. Chciałabym podziękować obu sprawozdawczyniom, posłankom Anastase i Polfer, ponieważ sądzę, że sprowokowały panie bardzo ciekawą debatę.
<P>
Ale jaki jest nowy element synergii czarnomorskiej? Jest to element regionalny, jak to słusznie określali niektórzy posłowie, których niestety nie ma już z nami. Było to w czasie prezydencji niemieckiej, której chciałabym wyrazić uznanie za pomysł wymiaru regionalnego. Jest to obecnie wymiar regionalny dwustronnej części polityki sąsiedztwa w kierunku wschodnim. Oznacza to, że w celu osiągnięcia synergii próbujemy zbliżyć do siebie nie tylko kraje objęte polityką sąsiedztwa, ale i dwa inne bardzo ważne podmioty: Turcję i Rosję.
<P>
Dlatego też nie jest to strategia, ale synergia, ponieważ istnieją tam różnorodne strategie. Proszę pomyśleć: mamy politykę sąsiedztwa, mamy określoną strategię wobec Rosji i, oczywiście, mamy kraj kandydujący do członkostwa - Turcję. Nadal jednak sądzimy, że polityka dotycząca współpracy jest bardzo ważna.
<P>
Wkrótce - w ciągu dwóch tygodni - w ramach trójki udaję się do tego regionu z pozostałymi kolegami i z pewnością zabiorę ze sobą dużo z tego, co tu usłyszałam.
<P>
Chciałam teraz przejść do kilku punktów, ponieważ jest tyle do powiedzenia, że mogłabym mówić przez następne pół godziny, ale nie chcę tego robić, ponieważ myślę, że to jest bardzo interesująca debata, a wiele jeszcze pozostaje do powiedzenia w przyszłości.
<P>
Jedną z ważnych części jest handel. Podobnie jak ja, mówili państwo o energii, o transporcie, o zmianach klimatu. Istnieją inne aspekty, ale handel jest bardzo ważny i w przygotowaniu jest studium wykonalności dotyczące handlu. Jest to inicjatywa Komisji. Jaki jest jej cel? Chodzi o ocenę dalszego otwarcia handlu na przykład w przypadku Gruzji, w przypadku Armenii, ale oczywiście zobaczymy, jak sytuacja będzie ewoluować. To jedna rzecz.
<P>
Po drugie, mój własny pomysł podczas przedstawiania komunikatu w sprawie polityki sąsiedztwa - nie tego ostatniego, ale przedostatniego - był taki, że potrzebny jest nam obszar sąsiedztwa gospodarczego, przestrzeń gospodarcza, o której wspominali także tutaj niektórzy posłowie. Jest to więc pomysł dotyczący swego rodzaju wolnego handlu w przyszłości. Oczywiście musimy tam dążyć krok po kroku.
<P>
Będzie to w przyszłości także obszar sprawiedliwości, wolności i swobód, ale należy tam dążyć stopniowo. Wielu z państwa mówiło o polityce wizowej. Mogę państwu powiedzieć, że Komisja jest otwarta na tę kwestię. Jednak wiedzą państwo bardzo dobrze, że to leży w gestii państw członkowskich, a zatem jeśli rozmawiamy o opłatach wizowych, to wiedzą państwo, że państwa członkowskie mają w zasadzie możliwość przyznawania wiz za darmo i mają także możliwość stwierdzić, że chciałyby dążyć do dalszych ułatwień wizowych. Ale ewidentnie nie jest to w kompetencjach Komisji. Chciałam tylko o tym wspomnieć, ponieważ Komisja jest zawsze wypytywana o sprawy, które próbowała załatwić, ale nie mogła ze względu na realia.
<P>
Przejdę teraz do energii. Oczywiście jest to bardzo ważny region dla energii i potrzebne są skoordynowane decyzje wielu podmiotów - państwowych i prywatnych - dotyczące międzynarodowych rurociągów. Jak państwo wiedzą, Komisja wykorzystuje współpracę regionalną na południowym Kaukazie i wokół Morza Czarnego do ułatwiania decyzji oraz dywersyfikacji źródeł i dróg zaopatrzenia. Obejmuje to na przykład kontakty dotyczące gazociągu kaspijskiego, Nabucco. Wiedzą państwo, że obecnie jest koordynator, ale przecież nie jest to tylko sprawa Komisji. To sprawa Komisji i państw członkowskich. Niektóre państwa członkowskie wybrały pewne pomysły, które nie zawsze są zgodne z naszym jednolitym podejściem.
<P>
Myślę, że kolejny ważny aspekt to rozwój portów. Zajmuje on ważne miejsce w naszym programie autostrad morskich. Zostanie on także odzwierciedlony w kolejnej fazie projektu TRACECA.
<P>
Chciałabym teraz odpowiedzieć panu posłowi Beazley. Tak, rzeczywiście, także dialog międzykulturowy ma tu rolę do spełnienia. Na przykład wczoraj byłam w Madrycie, gdzie uruchomiono Sojusz Cywilizacji, będący obecnie projektem na skalę światową, w ramach systemu Narodów Zjednoczonych. Oczywiście, jednym z aspektów lokalnych i regionalnych będzie ten aspekt, ale sądzę, że powinniśmy umieścić go w tych nowych, globalnych ramach.
<P>
Następnie wspomniał pan o wymianie doświadczeń przez organizacje pozarządowe. W tej sprawie mogę panu powiedzieć, że program współpracy transgranicznej państw Morza Czarnego już wspiera kontakty między organizacjami pozarządowymi. Komisja planuje w tym roku kilka imprez z udziałem organizacji pozarządowych, dotyczących współpracy gospodarczej i wolności prasy. Współpracujemy też ściśle w tej dziedzinie z Forum Morza Czarnego, będącym inicjatywą Rumunii.
<P>
Na koniec, sądzę, że to, co pan poseł Beazley powiedział o podręcznikach do historii, jest z pewnością jednym z tych interesujących elementów. A tak na marginesie, to na wiele z wymienionych projektów potrzebne są specjalne fundusze. Dlatego też w ramach polityki sąsiedztwa stworzyliśmy Fundusz Inwestycyjny na rzecz Sąsiedztwa, który w zasadzie jest adresowany do Południa i Wschodu. Ale w ramach współpracy regionalnej także istnieje możliwość przedstawiania projektów.
<P>
Sądzę, że były to najważniejsze punkty, które chciałam poruszyć na tym etapie, ale jestem pewna, że możemy powrócić do tego tematu, może po zakończeniu spotkań. Wiedzą państwo także, że próbujemy, przynajmniej w Komisji, znaleźć odpowiedź na pytanie, jak możemy pomóc w rozwiązaniu zamrożonych konfliktów. Jest to oczywiście dużo trudniejszy obszar, ponieważ wszyscy tak bardzo się różnią, ale przynajmniej próbujemy przy pomocy naszych projektów pomóc i stworzyć odpowiednie warunki sprzyjające ich rozstrzygnięciu. Mamy nadzieję, że wraz z państwami członkowskimi i Radą znajdziemy dobre rozwiązanie.
<SPEAKER ID="475" NAME="Lydie Polfer">
sprawozdawca. - (FR) Pani przewodnicząca! W wielkim skrócie, chciałabym podziękować wszystkim kolegom posłom, którzy zabrali głos oraz tym, którzy ze mną pracowali. Z wielką radością zauważyłam, że istnieje bardzo szeroka zgodność poglądów dotyczących potrzeby pogłębienia naszych stosunków z krajami Południowego Kaukazu, dzielenia się z nimi naszym doświadczeniem i wspierania ich na drodze do reformy, zarówno politycznej, jak i gospodarczej. Chciałabym szczególnie podziękować pani komisarz za znalezienie czasu dzisiejszego wieczora, ale też za gotowość do pomocy i utrzymywanie kontaktów z nami w celu dzielenia się informacjami i śledzenia losów niniejszego dokumentu. Mogę zapewnić państwa, że komisarz zyskała sobie nasze zainteresowanie, uwagę i przyjaźń.
<SPEAKER ID="476" NAME="Roberta Alma Anastase">
sprawozdawca. - (RO) Ja również pragnę podziękować wszystkim mówcom za ich znaczący wkład, jaki dotyczy głównych aspektów współpracy dotyczących Morza Czarnego. W pełni zgadzam się, że dla regionu Morza Czarnego powinna zostać opracowana odrębna polityka, a może nawet strategia. Jeszcze raz chciałabym podkreślić jej doniosłe znaczenie.
<P>
Z zadowoleniem przyjmuję fakt zorganizowania międzyministerialnej konferencji w sprawie polityki w regionie Morza Czarnego i mam nadzieję, ze jednym z wyników tej konferencji będą konkretne, zdecydowane działania dotyczące wszystkich obszarów współpracy pomiędzy państwami nadczarnomorskimi oraz między tymi krajami a Unią Europejską.
<P>
Tymczasowo nie będę zatrzymywać się nad innymi kwestiami; nasza debata jest oczywiście bardzo interesująca, ale jest jedna zasadnicza idea, którą należy przypomnieć: że ta synergia i polityka współpracy w regionie Morza Czarnego nie powinna wykluczać nowych perspektyw dotyczących akcesji.
<P>
Dialog ze zinstytucjonalizowanym społeczeństwem obywatelskim jest bardzo ważny, ale w oczywisty sposób budowanie instytucji można rozpocząć jedynie wówczas, gdy uczestniczący ludzie pragną prawdziwych zmian.
<SPEAKER ID="477" NAME="Przewodniczący">
Debata została zamknięta.
<P>
Głosowanie odbędzie się jutro, w czwartek, o godzinie 12.00.
<P>
Oświadczenia pisemne (art. 142 Regulaminu)
<SPEAKER ID="478" NAME="András Gyürk  " AFFILIATION="PPE-DE">
na piśmie. - (HU) Sprawozdanie, które omawia synergię czarnomorską słusznie naświetla te obszary, w których wzmocnienie dialogu może przynieść wzajemne korzyści dla UE i państw tego regionu. Wśród nich, polityka energetyczna w nieunikniony sposób odgrywać będzie istotną rolę.
<P>
Pogłębienie współpracy pomiędzy Unią i krajami regionu Morza Czarnego może doprowadzić do cennego postępu na polu bezpieczeństwa dostaw dla Wspólnoty. Budowa gazociągów, mająca na celu znaczne zmniejszenie zależności Europy od energii jest nie do pomyślenia bez aktywnej współpracy państw tego regionu. Opracowanie przejrzystego, niedyskryminującego programu ramowego dla transportu ma zasadnicze znaczenie, nie tylko dla państw członkowskich Unii, ale także dla dobrobytu wielu państw tego regionu.
<P>
Trudno jest przecenić istotne znaczenie gazociągu Nabucco, ponieważ oznaczać będzie on alternatywę dla Europy, zarówno w odniesieniu do zasobów i partnerów, jak i szlaków transportowych. W tym miejscu szczególnie ważne jest, aby pewne państwa oparły się pokusie podziału krótkoterminowych korzyści. Projekt Nabucco może być symbolem nie tylko wspólnej polityki energetycznej, która nabiera realnych kształtów, ale również współpracy czarnomorskiej.
<P>
Przy omawianiu tego tematu warto zwrócić uwagę na nasiloną aktywność Rosji w tym regionie. Unia Europejska musi jasno powiedzieć, że uważa wyraźnie widoczne monopolistyczne zakusy tego kraju w odniesieniu do źródeł energii za nie do przyjęcia. Jak oświadcza w swojej opinii na temat tego sprawozdania Komisja Przemysłu, dostęp do zasobów stanowi uprawniony interes Wspólnoty. Gdy Unia przygotowuje swoją politykę w tej dziedzinie, muszą obowiązywać zasady wolnej konkurencji.
<SPEAKER ID="479" NAME="Katrin Saks  " AFFILIATION="PSE">
na piśmie. - (ET) Sprawozdanie zajmuje się tym obszarem w kontekście regionalnym i chociaż podejście takie ma swoje zalety, to nie pozwala ono na dostateczne podkreślenie różnic pomiędzy krajami Południowego Kaukazu. Wzywam do znacznie wyraźniejszego zaakcentowania różnic pomiędzy tymi krajami, ponieważ w przeciwnym razie będziemy robić z nimi coś, czego nie chcemy aby robiono w stosunku do nas.
<P>
Po drugie, wydźwięk sprawozdania może robić wrażenie, że to Gruzja jest najbardziej problematycznym krajem tego regionu. Słyszałam to również w trakcie różnych debat w różnych komisjach Parlamentu i grupach, gdzie mówili o tym sami ambasadorzy. W świetle ostatnich wydarzeń widać jednak, że nie jest to prawda i dobrze wiemy, że tak jest. Niestety, gwałtowny przebieg demonstracji w Tbilisi przyciągnął uwagę świata w znacznie większym stopniu, niż regularne łamanie praw człowieka na przykład w Azerbejdżanie, o których często się nie mówi, ponieważ kraj ten posiada olbrzymie zasoby surowców energetycznych.
<P>
Gdy spojrzymy na sytuację z punktu widzenia gospodarki i praw człowieka, postępów w budowie demokratycznych instytucji i wolności mediów, to ujrzymy, że Gruzja działa tak skutecznie, jak państwo, które bardzo wyraźnie wybrało drogę demokracji i posuwa się nią znacznie sprawniej, niż pozostałe kraje. I także to zasługuje na większe poparcie z naszej strony.
<SPEAKER ID="480" NAME="Toomas Savi  " AFFILIATION="ALDE">
na piśmie. - Jako poseł do Parlamentu Europejskiego z Estonii z przyjemnością informuję, że jedna piąta posłów do estońskiego parlamentu wzięła udział w misjach obserwacji wyborów w Gruzji.
<P>
Zdaniem międzynarodowej misji obserwacji wyborów, wybory przeprowadzone dnia 5 stycznia były "w zasadzie zgodne z większością standardów międzynarodowych dotyczących demokratycznych wyborów, ujawniono jednak poważne wyzwania, którymi należy się pilnie zająć".
<P>
Chociaż ujawniono i wskazano na pewne nieprawidłowości, byłoby rzeczą absolutnie nieodpowiedzialną przyczyniać się do dalszych tarć w Gruzji. Zwłaszcza narażając na niebezpieczeństwo prawowitość wyborów w oczach narodu gruzińskiego poprzez wzbudzenie wątpliwości, że w zasadzie wybory nie były wolne i uczciwe.
<P>
Moim zdaniem politycy w krajach sąsiednich, a nawet w UE, którzy postanowili być sceptyczni i niezwykle hałaśliwi, nie działali w interesie trwałego rozwoju i umacniania demokracji w Gruzji, których znaczenie zostało bardzo wyraźne podkreślone w sprawozdaniu.

<CHAPTER ID="014">
Strategia europejska wobec Romów (debata)
<SPEAKER ID="403" NAME="Przewodniczący">
Następnym punktem jest debata na temat:
<P>
ustne pytanie do Komisji zadane przez Jana Marinusa Wiersmę, Hannesa Swobodę, Katalin Lévai, Adriana Severina i Jana Anderssona w imieniu grupy PSE, dotyczące europejskiej strategii w sprawie Romów (0-0081/2007/rev.) 1 - B6-0389/2007)
<P>
ustne pytanie do Komisji zadane przez Viktórię Mohácsi w imieniu grupy ALDE, dotyczące europejskiej strategii w sprawie Romów - B6-003/2008)
<P>
ustne pytanie do Komisji zadane przez Lívię Járóka w imieniu grupy PPE-DE, dotyczące europejskiej strategii w sprawie Romów - B6-004/2008)
<P>
ustne pytanie do Komisji zadane przez Robertę Angelilli w imieniu grupy UEN, dotyczące europejskiej strategii w sprawie Romów - B6-005/2008)
<SPEAKER ID="404" NAME="Lívia Járóka">
autorka. - (HU)Dziękuję, panie przewodniczący. Szanowni państwo, panie przewodniczący! Wiele dokumentów, w tym również Decyzja Parlamentu Europejskiego w sprawie Romów z 2005 r., opracowanie Komisji Europejskiej z 2004 r., sprawozdanie dotyczące kobiet narodowości romskiej autorstwa Komisji Praw Kobiet i Równouprawnienia Parlamentu Europejskiego i plan działania EUROSTAT z 2003 r., zostały napisane tak, aby rozwiązać trudną sytuację europejskich Romów.
<P>
Niemniej jednak ani państwa członkowskie, ani instytucje Unii Europejskiej nie posunęły się naprzód w promowaniu integracji społecznej Romów, pomimo że zintegrowanie najliczniejszej i najszybciej rozwijającej się mniejszości leży w interesie zarówno europejskiego rynku pracy, jak i społeczeństw europejskich.
<P>
Zaleceniem sprawozdania przedstawionego w grudniu przez grupy doradcze wysokiego szczebla, wyznaczonym przez komisarza Špidlę było stworzenie wspólnotowego planu działania. Ten plan działania musi zostać stworzony, pomimo że do podjęcia efektywnych, natychmiastowych działań konieczne jest zacznie większe i bardziej szczere zaangażowanie ze strony Komisji. W wielu obszarach dotyczących Romów zalecenie to odnosi się także do Parlamentu Europejskiego i społeczeństwa obywatelskiego.
<P>
Komisja Europejska i państwa członkowskie muszą wprowadzać, finansować, monitorować i wdrażać bezpośrednio ze źródeł Unii środki pomocy dla społecznie najbardziej upośledzonych grup. Jeśli dla danego projektu przeznaczone zostaną środki finansowe Unii Europejskiej, musi to mieć wpływ na to, że równe szanse w danej inwestycji staną się kryterium, co znaczy, że jeśli jakieś przedsięwzięcie jest finansowane z funduszy Unii Europejskiej, oferenci powinni mieć obowiązek przeprowadzić i wdrożyć analizę równych szans i plan działania.
<P>
Jeśli plan działania stanie się obowiązkowym elementem przetargów w różnych sektorach rozwoju i w określonych regionach, przyczyni się to znacznie do zapewnienia i wspierania równości szans dla upośledzonych społecznie grup i dla tych, którzy pozostają w tyle.
<P>
Konieczne jest także stworzenie paneuropejskiej mapy kryzysowej, na podstawie której można będzie ocenić te obszary Unii Europejskiej, na których w największym stopniu dotykają społeczność Romów i nie-Romów skrajna nędza i wykluczenie społeczne, i dzięki której Komisja Europejska, wspierając państwa członkowskie, będzie mogła rozpocząć desegregację, co było przez dekady odwlekane ze względu na inne przedsięwzięcia polityczne.
<P>
Istotne jest, aby komisarze, którzy są bezpośrednio lub pośrednio odpowiedzialni za integrację, we współpracy z Parlamentem Europejskim i społeczeństwem obywatelskim, skoordynowali swoje działania poprzez działania w zakresie edukacji, zatrudnienia, równych szans, regionów i rozwoju i przekształcanie się w techniczną grupę roboczą, przygotowanie planu działania na rok 2008 w sprawie Romów, i muszą zacząć wprowadzać ten plan w życie tak szybko jak to możliwe.
<P>
Oprócz tego, że w 2005 r. przyjęliśmy rezolucję, która, jak obecnie widzimy, nie przyniosła żadnego efektu, uważam, że należy jak najszybciej rozpocząć dialog pomiędzy stronami, przy udziale Komisji i społeczeństwa obywatelskiego.
<P>
Uważam także, że w 2008 r. powinny mieć miejsce działania i rozmowy w sprawie Romów, w których udział wezmą wszystkie strony. Według mnie ważne jest, abym podjął się wprowadzić to w czyn w 2008 r. w imieniu Europejskiej Partii Ludowej. Dziękuję.
<SPEAKER ID="405" NAME="Roberta Angelilli" LANGUAGE="IT">
Panie przewodniczący, szanowni państwo! Dziś rano przyjęte zostało sprawozdanie dotyczące strategii europejskiej na rzecz praw dziecka. Jednym z zawartych w nim priorytetów jest przeciwdziałanie ubóstwu i dyskryminacji. W tym punkcie zdecydowaliśmy się poświęcić oddzielny akapit dzieciom romskim, które często nie są objęte opieką zdrowotną i społeczną, a także nie mają możliwości kształcenia się.
<P>
Powszechnie znany jest fakt, że wysoki odsetek dzieci romskich nie uczęszcza do szkoły, lub też uczęszcza nieregularnie. Wiele dzieci romskich jest zmuszanych do uczęszczania do szkół specjalnych lub innych instytucji przeznaczonych dla osób niepełnosprawnych. Dostępne dane wskazują, że w niektórych państwach członkowskich wskaźnik wczesnego porzucania nauki przez dzieci romskie przekracza 60%. Oczywiście dzieci, które nie uczęszczają do szkoły, nie umieją czytać ani pisać lub też osiągnęły niewystarczający poziom wykształcenia zawodowego, są dziećmi bez przyszłości i są zmuszone żebrać lub pracować na czarnym rynku. W każdym z tych przypadków ich los jest przesądzony: w najlepszym razie będą skazane na ubóstwo i wykluczenie społeczne, a w najgorszym staną się ofiarami przestępczości zorganizowanej.
<P>
Warto przy tym pamiętać, że społeczeństwo romskie jest młode, około 45% populacji jest w wieku poniżej 16 r.ż.; z tego powodu wyznaczenie przez Komisję konkretnych, określonych działań skierowanych do dzieci romskich jest niezwykle istotne, szczególnie w odniesieniu do wczesnego porzucania nauki i promowania odpowiedniego, wysokojakościowego wykształcenia. Bez prawa do edukacji nie mają one gwarancji równego traktowania, a przede wszystkim nie mają prawa do jakiejkolwiek przyszłości.
<SPEAKER ID="406" NAME="Jan Marinus Wiersma" LANGUAGE="NL">
Panie przewodniczący! My także zadaliśmy Komisji te pytania i oczekujemy, że komisarz na nie odpowie. Tego wieczoru przedmiotem dyskusji są wysiłki Unii Europejskiej, Komisji Europejskiej, mające na celu uporanie się z problemami Romów, których duża grupa stała się obywatelami UE kilka lat temu, a kolejna w zeszłym roku. Obywatele ci żyją najczęściej w niedopuszczalnych warunkach. Jesteśmy bardzo zadowoleni, że jeszcze dziś mamy otrzymać odpowiedź od Komisji Europejskiej.
<P>
Jesteśmy także bardzo zadowoleni, że podczas szczytu w Brukseli Rada Europejska zdecydowała się poświęcić swoją uwagę Romom i że poprosiła Komisję o zaprezentowanie większej ilości konkretnych wniosków na temat tego, co może zrobić Unia Europejska, aby uzupełnić politykę państw członkowskich, w których występuje duża populacja Romów; na temat tego, co można zrobić w zakresie koordynacji i wymiany doświadczeń i jak lepiej wykorzystać w tych krajach dostępne środki UE w postaci funduszy przeznaczonych na poprawę sytuacji Romów.
<P>
Wspominam o tym, ponieważ podczas akcesji pewnych krajów, w zeszłym roku i również w roku 2004, powiedzieliśmy: "W porządku, chodźcie, uporanie się z problemem Romów jest jedną z rzeczy, które musimy zrobić razem.”Ja sama byłam autorem sprawozdania ze Słowacji i pamiętam, że rząd słowacki składał różne obietnice, ale mam pewne wątpliwości dotyczące efektywności wypełnienia tych obietnic. W dalszym ciągu pozostaje to bardzo istotną sprawą.
<P>
Chcielibyśmy także powiedzieć, że Romowie nie mogą być postrzegani jako typowa mniejszość narodowa, jak na przykład Węgrzy w Słowacji czy Rosjanie w państwach bałtyckich. Są oni typową mniejszością europejską, dla której możliwe jest opracowanie, wraz z zainteresowanymi państwami członkowskimi, specjalnej polityki europejskiej, za którą Unia Europejska przyjmie oddzielnie odpowiedzialność - tak jak zostało to uznane w oświadczeniu Rady Europejskiej na posiedzeniu w Brukseli.
<P>
Chcielibyśmy w szczególności poprosić Komisję, aby zapewniła lepszą koordynację w ramach pracy samej Komisji. W jaki sposób można poprawić współpracę? Jak możemy nałożyć na kogoś, najlepiej w randze komisarza, główną odpowiedzialność za politykę w sprawie Romów? Być może należy rozważyć możliwość uznania Romów za mniejszość europejską, tak aby do pewnego stopnia obejść zasadę pomocniczości, która jest obecnie stosowana w polityce państw członkowskich?
<P>
Podsumowując, uważam, że wszyscy mają dobre intencje, ale potrzebna jest lepsza koordynacja i więcej działań.
<SPEAKER ID="407" NAME="Viktória Mohácsi">
autorka - (HU) Dziękuję bardzo. Panie przewodniczący, szanowni państwo! Chciałabym przypomnieć że to Parlament zwrócił uwagę na brak integracji Romów w 1983 r. W rezolucji z 1994 r. poprosił też Komisję, Radę i rządy państw członkowskich o poczynienie wszelkich starań odnośnie społecznej, ekonomicznej i politycznej integracji Romów.
<P>
Jak zapewne Państwo pamiętają, w rezolucji przyjętej przez Parlament w kwietniu 2005 r. poprosiliśmy Komisję o przyjęcie planu działania zawierającego jasne wytyczne dla państw członkowskich i państw kandydujących dotyczące ekonomicznej, społecznej i politycznej integracji Romów.
<P>
W listopadzie 2007 r. zagadnienie społecznej integracji Romów zostało włączone do tekstu rezolucji parlamentarnej w sprawie swobodnego przepływu osób, zgodnie z moją rekomendacją, jako strategia na szczeblu europejskim w sprawie Romów. Poprosiliśmy powtórnie Komisję o natychmiastowe przygotowanie strategii europejskiej w sprawie integracji społecznej Romów za pomocą funduszu na rzecz integracji i za pomocą funduszy strukturalnych.
<P>
Wiemy z pewnością, że dzieci romskie są zmuszane do nauki w oddzielnych klasach i oddzielnych instytucjach w przynajmniej dziesięciu państwach członkowskich Unii, a my, Romowie, jesteśmy niesłusznie klasyfikowani jako niepełnosprawni, przypisywani określonych zawodom i nieustannie przylepiane są nam etykietki.
<P>
Niestety w każdym państwie członkowskim doskonale wiadomo, w jakich slumsach i w jak okropnych warunkach żyją Romowie. Z przykrością muszę stwierdzić, że doskonale również wiemy, że średnia długość życia Romów w każdym państwie członkowskim jest o 15 lat niższa niż średnia długość życia obywateli Unii. Powtórzę też, że Romowie są w każdym państwie członkowskim nadreprezentowani w grupie bezrobotnych.
<P>
Niestety w każdym miesiącu w którymś z państw członkowskich dochodzi do rasistowskich ataków na Romów. Wiemy z wiadomości, lub też wolelibyśmy nie wiedzieć, że 4 stycznia 2008 r. w nocy podpalono slums w dzielnicy Marconi w Rzymie, w którym mieszkało około 250 Romów, a następnie 3 dni później, także we Włoszech, obrzucono koktajlami Mołotowa osiedle Cyganów w Aprilii, co stanowiło bezpośrednie zagrożenie dla życia kilkuset osób. W obu przypadkach ataki te przeprowadzono na tle rasistowskim.
<P>
Nie ma wątpliwości, że żądanie wyjaśnienia tej sprawy jest uzasadnione, należy przedstawić propozycję rezolucji, musi powstać strategia na szczeblu europejskim, a każde państwo członkowskie musi przygotować plan działania w sprawie integracji Romów. Żadne państwo nie stanowi wyjątku, żadne państwo nie może zachowywać się, jak gdyby na jego terenie nie było Romów - niezależnie od tego, czy uznają ich narodowość, czy też nie - i wtedy to, co zostało powiedziane, byłoby nieprawdziwe dla każdego bez wyjątku państwa Unii. Dziękuję.
<SPEAKER ID="408" NAME="Benita Ferrero-Waldner">
komisarz. - (DE) Panie przewodniczący, szanowni państwo! Po pierwsze chciałabym podziękować pani Járóce, pani Angelilli, panu Wiersmie i pani Mohácsi za poruszenie tych kwestii, którymi zajmuję się w imieniu mojego współpracownika Vladimíra Špidli, ponieważ jest on obecnie w Chinach. Pytania te pozwalają nam przedyskutować ten niezwykle ważny temat.
<P>
Poprzedni rok pokazał, że zarówno instytucje Unii Europejskiej, jak i państw członkowskich intensyfikują swoje wysiłki w celu stałego poprawienia sytuacji Romów w Unii Europejskiej. Usłyszeliśmy, że jest to konieczne i zgadzam się z tym poglądem. W tej sprawie podjęto już kilka istotnych kroków. Przykłady podejmowanych kroków obejmują decyzje Parlamentu Europejskiego z 2005 r. o wprowadzeniu Europejskiego Roku na rzecz Równych Szans dla Wszystkich, prace grupy ekspertów wysokiego szczebla dotyczących integracji mniejszości etnicznych, działania Europejskiego Komitetu Ekonomiczno-Społecznego i wspomniane właśnie wnioski przyjęte przez Radę Europejską w grudniu.
<P>
Należy powiedzieć, że nie można zbyć wzruszeniem ramion trudnego zagadnienia doświadczanej przez Romów dyskryminacji i sprawy wykluczenia ich ze społeczeństwa i z rynku pracy. Tak więc podjęliśmy wiążącą decyzję o poprawie sytuacji za pomocą każdego dostępnego instrumentu, takiego jak prawodawstwo, fundusze strukturalne, kampanie informacyjne i uświadamiające. Oczywiste jest, że programy na rzecz zatrudnienia i polityki społecznej i działania promujące społeczną integrację Romów nie są wykorzystywane w odpowiedni sposób. Tak więc powinniśmy skoncentrować wszystkie nasze wysiłki w pierwszym rzędzie na poprawianiu dostępu do tych środków, zgodnie z planem docelowym. Doskonale zrozumiałe jest, że tego typu plan musi być oparty na stanowczym i długoterminowym zaangażowaniu ze strony państw członkowskich i na efektywnym zastosowaniu instrumentów i polityki Wspólnoty.
<P>
Pozwolą państwo, że pokrótce omówię pytanie z praktycznego punktu widzenia i przedstawię w zarysie wnioski na 2008 rok. Tego lata Komisja przyjmie wytyczne dotyczące odnowionej strategii walki z dyskryminacją - kontynuację Europejskiego Roku na rzecz Równych Szans dla Wszystkich. Zgodnie z wnioskami Rady Europejskiej z grudnia 2007 r., wytyczne te będą dotyczyły głównie problemu romskiego i zaleceń grupy wysoko postawionych ekspertów dotyczących integracji mniejszości etnicznych. Wytyczne te zostaną uzupełnione dokumentem roboczym służb Komisji, który przeanalizuje postępy i efektywność działań podjętych dla dobra Romów, zarówno na szczeblu politycznym, jak i prawodawczym, a także planami programów funduszy strukturalnych.
<P>
Równocześnie podejmujemy się zorganizowania na temat Romów forum dyskusyjnego na wysokim szczeblu, którego celem jest doprowadzenie do spotkania przedstawicieli parlamentów i rządów krajowych, Parlamentu Europejskiego, Europejskiego Komitetu Ekonomiczno-Społecznego i Komitetu Regionów z czołowymi przedstawicielami społeczeństwa Romów, a także innymi kluczowymi uczestnikami. Jesteśmy przekonani, że prawa Romów mogą zostać wzmocnione za pomocą otwartej dyskusji na wysokim szczeblu i że z korzyścią dla nich można wykorzystać znacznie więcej środków.
<P>
Doradcy mojego współpracownika Vladimíra Špidli przygotują wspomniane przeze mnie inicjatywy, a następnie skupią się na problemie romskim w kontekście antydyskryminacji, Europejskiego Funduszu Społecznego, zatrudnienia i integracji społecznej. Ponieważ sytuacja Romów należy do kilku obszarów pracy Komisji, takich jak polityka regionalna, edukacja, ochrona zdrowia i wymiar sprawiedliwości, informacji dostarczać będzie powstała w 2004 r. specjalistyczna grupa do spraw Romów, złożona ze współpracujących przedstawicieli różnych agencji. Wreszcie kilka tygodniu temu Komisja podpisała ramową umowę o partnerstwie z Europejskim Biurem ds. Informacji dotyczącej Romów (ERIO). To partnerstwo nawiąże stały, bezpośredni kontakt z organami europejskimi i społeczeństwem romskim.
<P>
Poza tym, należy pamiętać, że wdrażanych jest kilka inicjatyw zarówno na szczeblu państw członkowskich, jak i europejskim, jako część rozpoczętego właśnie Europejskiego Roku Dialogu Międzykulturowego. Inicjatywy te mają na celu naświetlić, a więc uświadomić ludziom, jak ważny jest dialog między kulturami, a nade wszystko, jakie zalety wnosi do naszego społeczeństwa różnorodność kulturowa.
<P>
Wiosną 2008 r. Komisja opublikuje zieloną księgę dotyczącą zagadnień edukacyjnych w przypadku uczniów ze środowisk migrujących lub należących do społecznie upośledzonych mniejszości. Zajmie się ona także głównymi zagadnieniami dotyczącymi Romów, takimi jak na przykład segregacja edukacyjna. Ta zielona księga powinna sprowokować szeroko zakrojoną debatę na ten temat, a nawet doprowadzić do powstania planu działania na szczeblu europejskim.
<P>
Powinnam dodać także - aby bezpośrednio odpowiedzieć na pytanie pani Mohácsi - że w 2008 r. Komisja ma zamiar złożyć propozycję dyrektywy dotyczącej stosowania zasady równego traktowania poza zatrudnieniem, tzn. dyrektywy horyzontalnej, tak jak zostało to ogłoszone w planie pracy.
<P>
Są to najważniejsze punkty, nad którymi obecnie pracujemy i teraz z zainteresowaniem oczekuję na debatę, na końcu której być może będę chciała dodać kilka komentarzy.
<SPEAKER ID="409" NAME="Roberta Alma Anastase">
w imieniu grupy PPE-DE. - (RO) Uważam, że niezwykle istotne jest zorganizowanie tej debaty podczas sesji plenarnej, ponieważ konieczne jest przygotowanie zestawienia bilansowego działań europejskich dla populacji romskiej i przeanalizowanie sposobów podniesienia wydajności tych działań.
<P>
Kilka niedawnych wydarzeń udowodniło, że w polityce na szczeblu europejskim nadal są istotne luki w tej dziedzinie, tak więc aby sprostać obecnym wyzwaniom, konieczne jest uaktualnienie i modyfikacja.
<P>
Wzajemna tolerancja i wieloetniczna integracja to fundamentalne zasady Unii Europejskiej, a Romowie są społecznością ważną na szczeblu europejskim, ponieważ mają znaczny wpływ na życie społeczne, polityczne i ekonomiczne w kilku krajach członkowskich Unii Europejskiej. Dlatego też musimy na szczeblu europejskim opracować spójną wizję dotyczącą Romów z naciskiem na ich integrację i zapewnienie wspólnych podstaw dla ich praw i obowiązków.
<P>
Pomimo iż w listopadzie zadałam Komisji Europejskiej pytanie dotyczące tego zagadnienia i uzyskałam odpowiedź, że zostaną zainicjowane nowe wnioski mające na celu integrację Romów, niniejszym proszę Komisję o wyjaśnienie tych zamiarów. Po pierwsze, jestem zainteresowana tym, w jaki sposób Komisja podejdzie do tego zagadnienia z instytucjonalnego punktu widzenia, tak aby zapewnić sprawną koordynację i monitorowanie działań europejskich na rzecz ochrony i integracji Romów.
<P>
Rola edukacji i, powiedziałabym, nauczanie tolerancji nie jest w żadnym razie mniej istotne niż zwrócili na to uwagę moi współpracownicy. Z takiego rodzaju edukacji korzyści odnieśliby wszyscy obywatele europejscy; byłoby to nauczanie tolerancji jako stymulującego czynnika integracji Romów, interakcji i relacji społecznych w Unii Europejskiej. Ich rozwój ułatwiłby społeczną integrację Romów i, z drugiej strony, ograniczyłby piętnowanie ich i dyskryminację. W związku z tym proszę Komisję o poinformowanie nas o istnieniu takich programów i sposobów ich wdrażania, ale szczególnie o tym, czy zamierza wziąć pod uwagę te zagadnienie podczas przygotowywania planu dalszej polityki europejskiej w sprawie Romów.
<P>
Dziękuję i wyrażam nadzieję, że ta debata zaowocuje wiążącą i konkretną decyzją mającą na celu poprawę polityki europejskiej w sprawie Romów.
<SPEAKER ID="410" NAME="Hannes Swoboda">
w imieniu grupy PSE. - (DE) Panie przewodniczący, pani komisarz! Dziękuję bardzo za odpowiedź, która przynajmniej w kilku punktach wyszła naprzeciw naszym oczekiwaniom. Proszę zrozumieć, że jesteśmy niecierpliwi, jeśli chodzi o te zagadnienia, ponieważ ostatnie incydenty ukazały, jak palący jest to problem.
<P>
Po pierwsze, forum dyskusyjne dotyczące Romów: zgoda z naszej strony. Uważam, że jest to dobry pomysł, szczególnie ze względu na zaangażowanie samych Romów. Jednakże ważne jest, aby działać szybko, ponieważ obawiam się, że teraz, kiedy przedstawiono taką propozycję, pozostanie ona jedynie w sferze planów i będzie w niej zbyt dużo słów, a zbyt mało działania. Uważam, że forum dyskusyjne w sprawie Romów powinno zostać utworzone tak szybko jak to tylko możliwe, jeszcze w tym roku. Parlament z pewnością udzieli potrzebnej pomocy.
<P>
Po drugie, niezwykle istotne jest zaangażowanie władz samorządowych, ponieważ rządy mają często dobre intencje i składają obietnice, ale następnie działanie w tej sprawie kończy się na biurze burmistrza lub też w innym miejscu w regionie, i nikt się nim nie zajmuje.
<P>
Po trzecie, bardzo dziękuję za wszelkie zobowiązania dotyczące wniosku w sprawie równego traktowania poza miejscem pracy. Ogólnie rzecz biorąc, jest to bardzo ważny temat, popierany przez moje ugrupowanie.
<P>
Mimo wszystko, pani komisarz, chciałbym powiedzieć w imieniu mojego ugrupowania, że te grupy interdyscyplinarne - wszyscy znamy je ze swojej własnej administracji - są bardzo pomocne, a ich praca jest niezwykle żmudna. Według nas ważne jest, aby za koordynację w tej dziedzinie odpowiedzialny był jeden komisarz, lub też aby spośród komisarzy wybrać jednego przedstawiciela, którego zadaniem będzie przeprowadzenie danego zadania.
<P>
Nadal nie wiem, dlaczego komisarz Rumunii ma te konkretne zadania. Byłoby bardzo dobrze, gdyby mógł się on tym zająć osobiście. Nie wiem.
<P>
Ale chcielibyśmy, aby te zagadnienia stały się priorytetem. Sprawy idą w dobrym kierunku. Pani komisarz, dziękuję za sprawozdanie, ale w sprawie Romów nieocenioną wartość miałoby nieco większe tempo i nieco większa siła.
<SPEAKER ID="411" NAME="Alfonso Andria">
w imieniu grupy ALDE. - (IT) Panie przewodniczący, pani komisarz, szanowni państwo! Pomimo że ta debata została wywołana pytaniem ustnym skierowanym do Komisji, zasadniczo jest naturalną kontynuacją inicjatywy podjętej jakiś czas temu przez Parlament, na którą niedawno położył on nacisk. Aby poprawić sytuację Romów, potrzebujemy planu działania, biorąc pod uwagę słabe zintegrowanie tej mniejszości ze strukturą społeczną krajów Unii Europejskiej.
<P>
Fakt, że Romowie żyją w wielu krajach, który jest jedną z ich cech szczególnych, narzuca osobiście przeze mnie popierany wymóg przygotowania strategii europejskiej, tak aby mogli oni uniknąć trudnych i poniżających, w wielu przypadkach wręcz nieludzkich, warunków w których żyją, które bez wątpienia są wynikiem wykluczenia społecznego i przyczyną różnorodnych niekorzystnych zjawisk: od alienacji po przemoc, zarówno jak sprawca, jak i jako ofiara.
<P>
Oprócz wskazówek, które mogą pomóc władzom samorządowym i krajowym powstrzymać mniejszości w krajach członkowskich od staczania się na niziny społeczne, konieczne jest posiadanie odpowiednich funduszy, które wesprą podejmowane działania. Nie jest to jednakże jedynie problem dotyczący środków finansowych. Prawdziwym celem jest zapewnienie równego dostępu do pracy, edukacji, miejsc zamieszkania i środowiska koniecznych do korzystania z praw obywatelskich, począwszy od procesu decyzyjnego. Aby osiągnąć te cele, wymagane jest zintegrowane podejście łączące różne działania. Dlatego też jestem przeciw powierzeniu odpowiedzialności za kwestię Romów jednemu komisarzowi.
<P>
Dwa lata po zainicjowaniu dekady Integracji Romów (2005-2015) nadal istnieje wiele zobowiązań, nad wypełnieniem których muszą pracować rządy. Jakie inicjatywy planuje podjąć Komisja w tej sprawie? Mam nadzieje, że rozpoczną się one tak szybko jak to tylko możliwe, zaraz po Europejskim Roku na rzecz Równych Szans dla Wszystkich, podczas Europejskiego Roku Dialogu Międzykulturowego.
<SPEAKER ID="412" NAME="Elly de Groen-Kouwenhoven">
w imieniu grupy Verts/ALE - Panie przewodniczący! Obecna sytuacja Romów zmusza mnie do rozpoczęcia od krytyki, a chodzi o to, że Komisja Europejska nie spieszy się z rozwiązywaniem problemów Romów w Europie.
<P>
Spójrzmy tylko na Radę Europy i na OBWE, które przez ostatnie dwadzieścia lat mają biura zajmujące się wyłącznie sprawami Romów. Rada Europy wydała wiele szczegółowych zaleceń w sprawie Romów, a OBWE opracowała plan działania w sprawie poprawy sytuacji Romów na obszarze OBWE. Zastanawiam się, jak wiele uwagi Komisja i państwa członkowskie UE poświęciły tym dokumentom, i czy potraktowały poważnie wspólną deklarację PE w sprawie Romów lub też plany działania dotyczące dekady integracji Romów.
<P>
Krytyka nie leży jednak w moim stylu politycznym, a komisarz Ferrero-Waldner dała mi pewne powody do optymizmu. Prosiłabym zatem panią komisarz, aby zechciała przekazać przewodniczącemu Barroso i kolegium następujące przesłanie.
<P>
Po pierwsze, jak najszybciej należy stworzyć europejską strategię w sprawie Romów, która będzie się przede wszystkim koncentrować na poprawie warunków bytowych Romów w Europie, tworzeniu miejsc pracy dla prawie 90% Romów, którzy nie mają pracy, zwalczaniu nastrojów antycygańskich, wspieraniu edukacji Romów, zapewnieniu zdrowia w romskich domach i promowaniu integracji politycznej Romów.
<P>
Po drugie, w celu ułatwienia takiej strategii w Komisji Europejskiej potrzebny jest stały dział ds. Romów, który będzie obsługiwany przez romski personel. Mam szczerą nadzieję, że Komisja będzie zatrudniać romski personel w oparciu o kwalifikacje, a nie o kolor skóry, jak się to zdarzało w przeszłości niektórym państwom członkowskim.
<P>
Po trzecie, priorytetem Komisji Europejskiej powinno być utworzenie specjalnego europejskiego funduszu na projekty dotyczące Romów. Parlament Europejski powinien oczywiście także wnieść wkład we wspólną europejską "unię prac" na rzecz poprawy sytuacji Romów. Chcę w tym momencie raz jeszcze przedstawić propozycję dotyczącą ustanowienia stałego sprawozdawcy UE do spraw Romów, który mógłby omawiać problem w ogólnych zarysach i przedstawiać zalecenia wysokiej izbie, innym instytucjom UE i państwo członkowskim.
<P>
Ponadto chciałabym częściej w tej izbie słyszeć głos Romów. Ich interesy powinny być reprezentowane przez ich posłów do PE.
<P>
Na koniec chciałbym podkreślić, że europejska strategia dotycząca Romów powinna wyrażać wspólne wartości polityczne w kontekście procesu przyszłego rozszerzenia oraz walki ze skrajnym nacjonalizmem i skrajną prawicą w Europie.
<SPEAKER ID="413" NAME="Vittorio Agnoletto">
w imieniu grupy GUE/NGL (IT) Panie przewodniczący, szanowni państwo! Chciałbym podziękować pani komisarz za to co powiedziała i za jej zaangażowanie, które wydaje się być zgodne z tym, co w swoich rezolucjach ogłasza Parlament Europejski, jednak te obietnice nie wystarczą.
<P>
Chciałbym zapytać, jakie narzędzia zostaną zastosowane przez Komisję i co może nam Komisja powiedzieć na temat spożytkowania funduszy, które, różnym tytułem, zostały udostępnione państwom członkowskim w celu integracji społecznej Romów Po drugie, jakie kontrole przeprowadza Komisja w sprawie konkretnego wdrażania przyjętych na szczeblu państw członkowskich dyrektyw? Po trzecie, przyłączam się do prośby o ustanowienie jednej osoby odpowiedzialnej za Komisję, która zajmie się sprawą romską.
<P>
Muszę podkreślić, że stajemy w obliczu silnej fali rasizmu i stygmatyzacji, głównie w stosunku do Romów, szczególnie po tym, jak Włochy nie transponowały w pełni dyrektywy 43/2000/WE przeciwko dyskryminacji etnicznej. Jakie działania zamierza w związku z tym podjąć Komisja? Prawo włoskie nie transponowało koncepcji napastowania na tyle rasowym, podziału ciężaru dowodu czy ochrony przed nadużyciem poniesionym na skutek dyskryminacji rasowej.
<P>
Ponadto chciałbym się zapytać, czy Komisja wie, że w jednym z największych miast włoskich, konkretnie w Mediolanie, dzieci imigrantów, w tym przypadku głównie Romów, których rodzice nie mają jasnej sytuacji prawnej i nie mają zezwolenia na pobyt, nie mogą uczęszczać do szkoły publicznej? Wydaje się to być zupełnie sprzeczne ze wszystkimi dokumentami UE, sprzeczne z kartą praw podstawowych Unii Europejskiej i także z przyjętą dziś rano rezolucją dotyczącą praw dziecka.
<P>
Wreszcie chciałbym zwrócić uwagę na fakt, że rząd włoski obraduje nad dekretem z mocą ustawy dotyczącym w rzeczywistości sprawy romskiej - czy można wymieniać kwestie ekonomiczne wśród powodów, którymi można uzasadniać usunięcie obywatela innego państwa członkowskiego z danego kraju, w tym wypadku z Włoch. Poza ogólnymi kwestiami imigracji, dekret ten jest skierowany przeciwko Romom. Chciałbym poznać państwa opinię.
<SPEAKER ID="414" NAME="Desislav Chukolow" AFFILIATION="NI">
(BG) Szanowni koledzy! Ja także chciałbym zabrać głos, aby w tej Izbie usłyszano, jak naprawdę wyglądają te kwestie i aby przynajmniej na chwilę ustały pełne hipokryzji wypowiedzi.
<P>
Co można wywnioskować z dotychczasowej dyskusji? Możemy wywnioskować, że jesteście zaniepokojeni sytuacją populacji Cyganów w Europie, również w mojej ojczyźnie, Bułgarii. Nie ośmielę się nawet wyobrazić sobie, że jesteście obecnie zaniepokojeni niezwykle niskimi emeryturami w Bułgarii lub też sytuacją ciężko pracujących Bułgarów, którzy codziennie stają się ofiarami przestępstw cygańskich.
<P>
Szanowni posłowie do Parlamentu Europejskiego, proszę, zwróćcie uwagę na to, że Bułgarska Partia Socjalistyczna kupuje głosy Cyganów podczas wyborów w Bułgarii. Zwróćcie uwagę, że partner koalicyjny socjalistów bułgarskich, Ruch na rzecz Praw i Swobód, reprezentowany w grupie ALDE, kupuje wszystkie pozostałe głosy. Głosy te są także oddawane przez Cyganów. Zwróćcie uwagę, że prezes Ruchu na rzecz Praw i Swobód, Ahmed Doghan, nazywa kupowanie głosów, głosów Cyganów "normalnym europejskim zwyczajem.”
<P>
Zwróćcie uwagę na to, że w Bułgarii Cyganie stanowią 3 - 4% populacji, a popełniane przez nich przestępstwa około 30 - 40% wszystkich przestępstw kryminalnych. Nie są to jedynie przestępstwa spowodowane biedą, popełniane z powodu biedy. Są to wyjątkowo bezwstydne i brutalne przestępstwa. Gwałt i morderstwo 79-letniej kobiety nie jest przestępstwem popełnionym z biedy. Zgadzają się państwo ze mną, czyż nie?
<P>
Oczywiste jest, że przydzielone ogromne sumy pieniędzy nie przynoszą rezultatu. Środki finansowe nie przynoszą oczekiwanych efektów ponieważ pieniądze te znikają w podejrzanych fundacjach i organizacjach pozarządowych. Według nas, patriotów z Ataki, rozwiązaniem problemu jest podporządkowanie się wszystkich prawu danego kraju. Sukces przyniesie podporządkowanie się prawu, bez wyjątków dla jakiejkolwiek mniejszości. W Bułgarii nie przeprowadza się szczegółowych śledztw w sprawie przestępstw popełnianych przez Cyganów. To jest fakt. Fakt, i możecie zobaczyć to sami.
<P>
Nie przeprowadzono śledztwa w sprawie morderstwa nastoletnich sióstr Belnejski. Zostało to zatuszowane. Te właśnie sprawy powinny budzić nasz niepokój. Tolerowanie konkretnej mniejszości kosztem większości nie przyniesie żadnych sukcesów, ale wręcz odwrotnie. Dziękuję za uwagę.
<SPEAKER ID="415" NAME="Katalin Lévai" AFFILIATION="PSE">
(HU) Panie przewodniczący, szanowni państwo! Z przyjemnością wysłuchałam słów pani komisarz Ferrero-Waldner i jestem zachwycona inicjatywami, których możemy w przyszłości oczekiwać. Uważam, że naprawdę poprawi to znacząco sytuację Romów, ale muszę się zgodzić z moją holenderską przedmówczynią, która wyraziła swoją niecierpliwość. Ja także jestem niecierpliwa, tak jak wiele innych osób, ponieważ sytuacja poprawia się bardzo powoli.
<P>
W Europie żyje 7-9 milionów Romów, większość z nich w złych warunkach socjalnych i od lat borykają się z tymi samymi problemami: problemem wykluczenia i integracji, brakiem zatrudnienia, segregacją w szkołach i wielokrotną dyskryminacją skierowaną przeciwko kobietom romskim.
<P>
Większość państw członkowskich nie uznaje Romów za mniejszość i nie chcą w tej sytuacji wprowadzać znaczących zmian, a doświadczenie kilku ostatnich lat w istocie pokazuje zamiast tego nasilenie radykalizmu i nastrojów antycygańskich, zarówno w starych, jak i nowych państwach członkowskich.
<P>
Dlatego też uważam, że nie ma już czasu do stracenia i że naprawdę potrzebujemy zmian i zharmonizowanej europejskiej polityki w sprawie Romów. Bez europejskiej polityki w sprawie Romów nie będzie krajowej polityki w sprawie Romów, musimy to zrozumieć i stawić temu czoło. Dobrze by było podjąć takie kroki, które doprowadziłyby do uznania ponadnarodowego statusu mniejszości romskiej, ponieważ jest to naprawdę status wyjątkowy.
<P>
Parlament Europejski, a w nim Grupa Socjalistyczna, zainicjował już plan działania, a w marcu odbędzie się trasa objazdowa po Europie, organizowane będą konferencje, warsztaty i spotkania, w które zaangażowani będą Romowie, organizacje pozarządowe i rządy, tak aby ujawnić przypadki dyskryminacji i przyciągnąć uwagę opinii publicznej w Europie do niefortunnej sytuacji Romów, a także spróbować jej zaradzić. Dziękuję bardzo.
<SPEAKER ID="416" NAME="Adrian Severin" AFFILIATION="PSE">
Panie przewodniczący! Romowie nie są ani spadkobiercami starożytnego Rzymu, ani mieszkańcami współczesnego Rzymu. Nie są ani narodem bez państwa, ani mniejszością narodową. Są wspólnotą etniczno-kulturową, do tej pory przywiązaną do tradycji plemiennej i paneuropejską wspólnotą, którą utrzymywano w stanie niewolnictwa w Europie w czasach przednowoczesnych i w okresie wczesnej nowoczesności, którą reżimy faszystowskie wysyłały do obozów zagłady i którą dyktatura komunistyczna zamykała w państwach zamienionych w więzienia. Stali się wolnymi obywatelami Europy po zakończeniu zimnej wojny i po pierwszym dwubiegunowym rozszerzeniu Unii Europejskiej.
<P>
Wspólnota Romów, przez stulecia spychana na margines i wykluczana, została wykluczona z europejskiego bogactwa i próbowała się bronić walcząc z europejskim porządkiem. Teraz, gdy Europa pogodziła się z samą sobą, czy powinna pogodzić się z ludnością romską, czy też powinna ogłosić i traktować Romów jako obywateli drugiej kategorii, który znowu mają być skupieni w niektórych państwach członkowskich zamienionych w romskie getta? Na te pytania jest tylko jedna odpowiedź: sprawa Romów jest sprawą Europy. To nie jest prosta sprawa, ale poważne wyzwanie - wspólne wyzwanie, z którym wspólnie musimy sobie poradzić. Inaczej nie będziemy mogli zintegrować społeczności romskiej ze społeczeństwem europejskim i włączyć jej w europejski ład.
<P>
To jest kwestia kulturowa i społeczna. Unia Europejska powinna zebrać fundusze, opracować programy i zorganizować specjalne struktury instytucjonalne, które pomogą władzom państw, w których Romowie postanowią się osiedlić w zaoferowaniu tej społeczności przyzwoitych warunków materialnych, odpowiedniego wykształcenia, możliwości uczciwego konkurowania z innymi bez żadnej dyskryminacji oraz spójnego poczucia istnienia wewnątrz cywilizacji europejskiej. Oczekujemy od Komisji Europejskiej podjęcia należytych kroków w tym kierunku i informowania Parlamentu Europejskiego o osiąganych postępach.
<SPEAKER ID="417" NAME="Jan Andersson   -" AFFILIATION="PSE">
(SV)Panie przewodniczący, pani komisarz! Kiedy w Komitecie Ekonomiczno-Społecznym omawiamy strategię lizbońską, mówimy o wysokim wzroście, wysokim poziomie zatrudnienia, dobrych warunkach socjalnych, dobrej opiece zdrowotnej, i wspominamy także, że w osiąganiu tych celów siłą napędową musi być system edukacyjny i rozwój umiejętności. Kiedy transponujemy to, te wszystkie cele, na mniejszość romską w Europie, odkryjemy zaskakująco wysoki poziom bezrobocia. Odkryjemy warunki socjalne, które nie są zbyt dobre, opiekę zdrowotną, która nie jest zbyt dobra, niedostateczne warunki mieszkaniowe, segregację społeczną, a nawet segregację w systemie edukacyjnym. Istnieją specjalne postanowienia dotyczące Romów, które nie zapewniają im równego prawa do odpowiedniej edukacji. Mimo to strategia lizbońska jest dla każdego.
<P>
Padło tu kilka dobrych propozycji. Popieramy je, ale ważne jest, aby opracowano plan działania. Ważne jest, aby zapewnić główny kierunek polityczny, ale w samej Komisji również konieczna jest koordynacja. Ważne jest, abyśmy dokonali rewizji funduszy, tak aby uwzględniały one mniejszość romską. Ważne jest, aby podczas przygotowywania strategii w obszarze zatrudnienia i edukacji wziąć pod uwagę sytuację Romów i w ten sposób włączyć ich w różne strategie.
<SPEAKER ID="418" NAME="Csaba Sándor Tabajdi" AFFILIATION="PSE">
(HU) Panie przewodniczący! Unia Europejska nie prowadzi wobec Romów polityki mniejszościowej, nie prowadzi również takiej polityki wobec tradycyjnych mniejszości narodowych, ani też wobec mniejszości migrujących. Zaliczam Romów do tradycyjnych mniejszości narodowych, jednocześnie jednak, ze względu na ich specyficzną, społecznie upośledzoną sytuację, nadal należy ich traktować jako odrębną kategorię.
<P>
Cieszę się, że dwie węgierskie posłanki romskiego pochodzenia, pani Járóka i pani Mohácsi, niczym żywe sumienie Parlamentu, poruszyły tę kwestię, ponieważ słusznie potępiliśmy te wydarzenia w listopadzie. Ciągłe powracanie do tego pytania jest słuszne.
<P>
Jakie są obowiązki Unii Europejskiej? Cieszy mnie to, co powiedziała komisarz Ferrero-Waldner. Unia Europejska ma obowiązki, ale musi też rozróżniać kompetencje państw członkowskich od kompetencji Unii Europejskiej. Zgadzam się także całkowicie z panem Swobodą, którego już tu nie ma, nie z powodu Monarchii Austro-węgierskiej, ale ponieważ ma rację mówiąc, że to, czy coś się powiedzie czy też nie, rozstrzyga się na szczeblu samorządowym. Należy przydzielić państwu członkowskiemu konkretny program. Jestem dumny, że w moim organie rządowym przygotowaliśmy pierwszy średniookresowy program europejski dotyczący Romów. Pieniądze powinny być przydzielane państwom członkowskim, ale decyzje powinny być podejmowane na szczeblu samorządowym.
<P>
Co może zrobić UE? Powinna monitorować to, co robią państwa członkowskie i w celu uzyskania najlepszych rozwiązań powinna zapewniać metodę "najlepszych praktyk”. Nie jest to tylko kwestia pieniędzy, ale także tego, czy znajdą się wykwalifikowani eksperci zarówno ze strony większości, jak i mniejszości romskiej, którzy będą chcieli pójść dalej. Przyszłość Europy opiera się na mniejszościach.
<SPEAKER ID="419" NAME="Paul Rübig" AFFILIATION="PPE-DE">
- (DE) Panie przewodniczący, pani komisarz, szanowni państwo! Po pierwsze chciałbym zaprzeczyć słowom krytyki, według których komisarz Špidla jest zbyt opieszały, by zająć się tym problemem. Nie sądzę aby był to właściwy sposób prowadzenia dyskusji w tej Izbie.
<P>
Ważne jest, abyśmy skoncentrowali się na poprawie warunków edukacyjnych Romów. Wszystkim nam znany jest system kształcenia obowiązkowego i uważam, że umiejętności językowe i umiejętność czytania i pisania, podobnie jak umiejętność liczenia - czyli umiejętności niezbędne do prowadzenia dobrego życia - powinny być obowiązkowe.
<P>
Z drugiej strony oczywiście rozumiem, że nie każdy chce być zintegrowany społecznie. Oczywiście, tym, którzy nie chcą się zintegrować z naszym społeczeństwem, także mamy do zaproponowania różne inicjatywy. Uważam, że koncepcja otwartego podejścia do tych problemów jest głównym, przyszłościowym rozwiązaniem.
<SPEAKER ID="420" NAME="Christopher Beazley" AFFILIATION="PPE-DE">
Panie przewodniczący! Ta debata naświetliła kilka problemów, które wywołuje temat, którym omawiamy. Sądzę, pani komisarz, że zamiast planować strategię i mówić innym, co mają robić, mądrzej byłoby zapytać przedstawicieli społeczności romskiej.
<P>
Mamy obecnie dwóch romskich posłów do PE. Pamiętam także bardzo słynnego hiszpańskiego socjalistycznego posła do Parlamentu Europejskiego, wybranego w 1989 r., który szczególnie się tym zajmował i wiele wiedział o całej kwestii kultury romskiej. Ta kultura jest częścią naszej kultury i częścią cywilizacji europejskiej i świadczy o tym, jakimi ludźmi jesteśmy.
<P>
Być może mądrze byłoby przyjrzeć się historii Romów, porozmawiać z przedstawicielami romskiej kultury i zapytać ich, w jaki sposób możemy dbać o ich perspektywy, zamiast mówić im, jak mogą się zintegrować z naszym społeczeństwem i w jaki sposób możemy najlepiej zaspokoić ich potrzeby społeczne.
<SPEAKER ID="421" NAME="Benita Ferrero-Waldner">
członek Komisji. - (DE) Panie przewodniczący! Czy mogę podsumować raz jeszcze: była to niezwykle interesująca debata i wszyscy wyraźnie widzimy konieczność działania. Oczywiście rozumiem, że wszyscy oczekujecie jak najszybszej reakcji.
<P>
Chciałabym powiedzieć państwu, że istnieje dyrektywa, Dyrektywa 200/43/WE, która zapewnia stosowanie zasady równego traktowania osób bez względu na pochodzenie rasowe lub etniczne w zakresie sektorów zatrudnienia, życia społecznego i edukacji oraz w zakresie dostępu do dóbr i usług oraz dostarczania dóbr i usług, którą stosuje się też do Romów. Uważam, że jest to sprawa zasadnicza. Dyrektywa ta umożliwia podjęcie pozytywnych działań w państwach członkowskich. Jednakże prawdą jest, że państwa członkowskie nie są zobligowane do uwzględnienia tych działań w krajowych procesach ustawodawczych.
<P>
Regulacje europejskie muszą być jednakże stosowane i w Komisji podjęliśmy stanowczą decyzję, że zapewnimy ich wdrożenie. W rzeczywistości Komisja w zeszłym roku zainicjowała procedurę naruszeniową przeciwko 22 państwom członkowskim, które nie wdrożyły właściwie europejskich regulacji, również przeciwko Włochom, panie Agnoletto.
<P>
W sprawie integracji osób na rynku pracy, najważniejszym instrumentem jest Europejski Fundusz Społeczny. Znaczna część działań, których celem jest poprawienia zatrudnienia Romów, może być współfinansowana przez Europejski Fundusz Socjalny. W latach 2000 - 2006 na projekty, których celem była integracja Romów, przeznaczono około 275 milionów euro.
<P>
Grupa ekspertów do spraw mniejszości etnicznych wysokiego szczebla zwróciła uwagę, że niektóre projekty wpierane przez EFS, takie jak na przykład program Acceder w Hiszpanii, są doskonałymi modelami aktywnej integracji Romów. Chciałbym więc ponowić swój apel do poszczególnych państw członkowskich o wykorzystanie tej szansy. Zgadzam się z panem Swobodą, że oczywiście nie tylko państwa, ale także organizacje samorządowe odgrywają tu istotną rolę.
<P>
Jak wszyscy wiemy, wykluczenie społeczne Romów jest złożonym zjawiskiem i aby mu zaradzić, konieczne jest spójne podejście obejmujące wszystkie ważne aspekty ich życia. Obejmuje to edukację, zatrudnienie, opiekę zdrowotną, zakwaterowanie i infrastrukturę. Takie podejście wymaga sprawnej koordynacji na szczeblu instytucji Unii Europejskiej. Jestem przekonana, że z pomocą tych środków przez następny rok zrobimy znaczne postępy.
<P>
Oczywiście słyszałam, że wielu z was, nie wszyscy, chcieliby aby ten temat podjął pewien komisarz i oczywiście przekażę tę informację panu Špidli. Jednak w grę wchodzi tutaj wiele innych zagadnień, a najważniejszym z nich jest efektywna koordynacja. Z pewnością można porozmawiać jeszcze raz o tej sprawie z panem Špidlą.
<P>
Chciałbym bardzo zwięźle omówić kilka kwestii, które zostały podczas tej dyskusji poruszone. Obejmuje to zagadnienie dialogu ze społeczeństwem obywatelskim i z samymi Romami. Uważam, że taki dialog, a szczególnie dotyczący sposobu postępowania wobec Romów i ich dzieci, jest niezwykle istotny dla, z jednej strony, zagwarantowania zasady antydyskryminacji, a z drugiej strony walki z bezrobociem i dla promowania rozwoju społecznego regionów, w których mieszkają Romowie, a także dla obalenia barier obecnych głównie w umysłach większości, tak aby Romowie zostali uznani za część kultury europejskiej.
<P>
Zgadzam się z tymi, którzy poruszyli tę kwestię.
<P>
Ja sama - a wszyscy ci, którzy mnie znają, wiedzą, że jest to pewien rodzaj hobby poza polityką - byłam zawsze rzecznikiem edukacji w zakresie praw człowieka. Jest to edukacja w tolerancji. Mogę jedynie powiedzieć, że w wytycznych z pewnością uwzględnię zagadnienie edukacji w zakresie praw człowieka, którą uważam za niezwykle istotną.
<P>
Pani de Groen-Kouwenhoven, muszę w tym miejscu powiedzieć, że Komisja może być powolna, ale nie opieszała. Jeśli weźmiemy pod uwagę, że Rada Europejska, a w szczególności OBWE, stworzyły wiele programów, głównie przy wsparciu Komisji Europejskiej, uświadamiamy sobie, że w każdym zamiarze i zamyśle można dostrzec bardzo pozytywne podejście do tej sprawy.
<P>
Moja ostatnia uwaga odnosi się to sprawy mniejszości transnarodowej. Chciałbym po prostu powiedzieć, że należy wziąć pod uwagę fakt, że Unia Europejska nie ma prawa definiować mniejszości w państwach członkowskich. W tym kontekście należy także mieć na uwadze to, że działania polityki socjalnej nie są dostosowywane do osób o określonym pochodzeniu etnicznym, ale do indywidualnych potrzeb. Jak zapewne wiadomo, państwa członkowskie różnią się poglądami na to, czym jest mniejszość i jak się ją definiuje. Tak więc tej sprawy nie można szybko rozwiązać. Z przyjemnością przekażę wszystkie inne państwa komentarze. Z pewnością wkrótce otrzymają państwo wytyczne w tej sprawie.
<SPEAKER ID="422" NAME="Przewodniczący">
Debata została zamknięta.
<P>
Głosowanie odbędzie się w czwartek, 31 stycznia 2008 r.
<P>
Oświadczenia pisemne (art. 142 Regulaminu)
<SPEAKER ID="423" NAME="David Martin  " AFFILIATION="PSE">
na piśmie. - Jasne jest, iż Romowie są zaniedbywaną mniejszością w Unii Europejskiej. Nie możemy pozwolić, aby tak działo się nadal. Całkowicie popieram apel moich kolegów do Komisji o podjęcie bardziej intensywnych działań w tej sprawie. Mamy do czynienia z sytuacją, w której istnieje grupa uważana za największą mniejszość etniczną w UE, żyjąca w warunkach gorszych niż nieodpowiadające normom, i którą trudno jest nam chronić i pomagać jej. Bardzo potrzebne są konkretne i szybkie działania Komisji, wspierające integrację społeczności romskiej we wszystkich aspektach życia społeczeństwa - gospodarczych, społecznych i politycznych. UE musi pokierować rozwiązaniem tego problemu.

<CHAPTER ID="011">
Tura pytań (Rada) 
<SPEAKER ID="326" NAME="Przewodniczący">
Następnym punktem jest tura pytań (B6-0001/2008).
<P>
Zgłoszono następujące pytania do Rady.
<P>
Dotyczy: · Grupy roboczej ds. młodzieży
<P>
W jaki sposób Rada zamierza realizować swoje priorytety dotyczące młodzieży, które zostały przedstawione na posiedzeniu grupy roboczej Rady ds. młodzieży w grudniu 2007 r., a w szczególności rolę wolontariatu w tej dziedzinie?
<SPEAKER ID="327" NAME="Janez Lenarčič">
urzędujący przewodniczący Rady - (SL) Z państwa pomocą z pewnością łatwiej to zrealizujemy. Jeśli chodzi o pytanie pani posłanki Harkin, to po pierwsze chciałbym zwrócić uwagę na najnowszą inicjatywę Rady związaną z jej pytaniem. Dotyczy ona rezolucji w sprawie wolontariatu młodzieży przyjętej przez Radę 16 listopada 2007 r.
<P>
Celem tej najnowszej inicjatywy jest potwierdzenie i skonsolidowanie przydatności i zasadności wspólnych celów dotyczących wolontariatu młodzieży, które zostały zdefiniowane jeszcze w 2004 r. Oprócz tego ta inicjatywa podkreśla międzysektorowy i poprzeczny charakter wolontariatu oraz znaczenie zachęcania do wspierania takiej działalności młodzieży.
<P>
W zasadzie wynik potwierdziły wytyczne dotyczące działania, których państwa członkowskie powinny przestrzegać wspierając realizację wspólnych celów w dziedzinie wolontariatu młodzieży. Rezolucja zachęca państwa członkowskie, aby do września bieżącego roku wybrały spośród wspomnianych wytycznych te, na których szczególnie zamierzają się skupić, i aby zdefiniowały krajowe strategie oraz konkretne środki wdrażania tych wytycznych.
<P>
W związku z tym prezydencja jest przekonana, że wolontariat młodzieży będzie nadal stanowił jedno z priorytetowych zadań Rady i Parlamentu. Liczymy też, że państwa członkowskie wykonają działania zaplanowane na mocy tej rezolucji w podanym terminie, czyli do września bieżącego roku.
<SPEAKER ID="328" NAME="Marian Harkin" AFFILIATION="ALDE">
Panie przewodniczący! Składam podziękowania prezydencji słoweńskiej za udzielenie odpowiedzi. Panie przewodniczący Rady, jak także składam panu najlepsze życzenia na początku sprawowania prezydencji. Cieszę się, że Słowenia przejmuje prezydencję od Portugalii i przekaże ją Francji - także ze względu na nacisk, jaki kładzie na wolontariat, a zwłaszcza wolontariat młodzieży.
<P>
Słyszałam, co pan powiedział o odpowiedziach, których państwa członkowskie mają udzielić do września, ale sądzę, że w międzyczasie, w ciągu sześciu miesięcy prezydencji Słowenii, będą zajmować się państwo takimi zagadnieniami, jak integracja i edukacja młodzieży w celu zwiększenia zdolności młodzieży do zatrudnienia poprzez wolontariat, oraz wymianą międzykulturową. Chciałabym zapytać konkretnie, czy mają państwo jakieś plany związane z dalszym wolontariatem międzypokoleniowym? Starsi ludzie mają dużo wolnego czasu - wszyscy żyjemy dłużej - i cały aspekt wolontariatu międzypokoleniowego daje wiele pozytywnych możliwości. Czy planują państwo jakieś inicjatywy w tej sprawie?
<SPEAKER ID="329" NAME="Janez Lenarčič">
urzędujący przewodniczący Rady - (SL) Pani poseł Harkin, w tej chwili nie mogę przedstawić pani bardziej konkretnych ani bardziej szczegółowych inicjatyw. Skoncentrowaliśmy się na wdrażaniu przyjętej rezolucji. Być może właściwe będzie zaproszenie w odpowiednim czasie państw członkowskich, w celu przypomnienia im o ustalonym terminie. Ma pani rację. Wiele działań w innych dziedzinach zapewni w każdym razie możliwość uwzględnienia dodatkowych tematów i zagadnień dotyczących wolontariatu, także w sensie międzypokoleniowym. Jednym z takich kanałów działalności jest niewątpliwie dialog międzykulturowy.
<P>
W każdym razie rozważymy pani uwagę, to jest weźmiemy ją pod uwagę podczas planowania naszej działalności w ciągu najbliższych sześciu miesięcy.
<SPEAKER ID="330" NAME="DanutBudreikait" AFFILIATION="ALDE">
- (LT) Chciałabym zapytać o inne środki ochrony młodych ludzi przed nałogami. Omawialiśmy w Parlamencie strategię Komisji Europejskiej mającą na celu zwalczanie szkód spowodowanych przez alkohol. Jest to szczególnie szkodliwe dla młodych ludzi. Jakie środki oprócz wolontariatu mogłyby zmniejszyć te szkody i ochronić młodych ludzi przed nałogiem? Czy Słowenia ma jakieś doświadczenia w tej dziedzinie?
<SPEAKER ID="331" NAME="Janez Lenarčič">
urzędujący przewodniczący Rady - (SL) Oczywiście, opieka nad młodzieżą będzie jednym z ważnych zagadnień dla prezydencji słoweńskiej, zwłaszcza w ramach strategii lizbońskiej, która jest strategią na rzecz wzrostu i tworzenia miejsc pracy.
<P>
Prezydencja słoweńska będzie zwracać szczególną uwagę na sprawy młodzieży, szczególnie w kontekście edukacji oraz ich kwalifikacji do skuteczniejszego włączania się w rynek pracy. Tyle mi osobiście wiadomo na temat bardziej konkretnych inicjatyw, które prezydencja słoweńska planuje w okresie swojej kadencji.
<P>
Z drugiej strony istnieje szeroki zakres działań w dziedzinie ochrony zdrowia oraz problem walki z alkoholizmem. Jestem przekonany, że w tych ramach zostanie zwrócona należyta uwaga na ochronę młodych ludzi przed nadużywaniem alkoholu.
<SPEAKER ID="332" NAME="Przewodniczący">

<P>
Dotyczy: ·Multilateralizmu i umów dwustronnych
<P>
Czy Rada uważa, że rozpowszechnianie się umów dwustronnych podpisywanych przez USA, UE i inne podmioty międzynarodowe jest zgodne z zasadami wielostronności, leżącymi u podstaw Światowej Organizacji Handlu?
<SPEAKER ID="333" NAME="Janez Lenarčič">
urzędujący przewodniczący Rady - (SL) Unia Europejska dąży do multilateralizmu na wiele sposobów, w tym także poprzez Światową Organizację Handlu, która naszym zdaniem jest doskonałym przykładem organizacji wielostronnej. Kilkadziesiąt lat przed powstaniem Światowej Organizacji Handlu Europa apelowała o utworzenie takiej organizacji zajmującej się handlem. Później Unia Europejska odegrała kluczową rolę w utworzeniu Światowej Organizacji Handlu w ramach negocjacji rundy urugwajskiej. W istocie, jeśli wolno mi tak powiedzieć, odegrała kluczową rolę w tej ostatniej rundzie negocjacji, dlatego więc nie można wątpić w poparcie Unii Europejskiej dla multilateralizmu.
<P>
UE odegrała także podobną rolę podczas przyjęcia dauhańskiej agendy na rzecz rozwoju podczas 4 konferencji ministrów Światowej Organizacji Handlu w 2001 r. Podczas kolejnych negocjacji Unia Europejska celowo postanowiła skierować wszystkie zasoby i wolę polityczną na zakończenie tej rundy negocjacji. Przed tą rundą negocjacji lub w okresie negocjacji nie miały miejsca żadne negocjacje równoległe, dotyczące dwustronnych umów handlowych.
<P>
W październiku 2006 r. Komisja Europejska przedstawiła Parlamentowi Europejskiemu i Radzie sprawozdanie zatytułowane "Globalny wymiar Europy - Konkurowanie na światowym rynku". Sprawozdanie omawia ostatnie zmiany związane z procesem globalizacji. Proponuje sugestie dotyczące reakcji Unii Europejskiej na ten proces w oparciu o zaktualizowaną strategię lizbońską, zwłaszcza w odniesieniu do polityki handlowej. Na podstawie sprawozdania Parlament Europejski przyjął rezolucję, a Rada podjęła decyzje.
<P>
Decyzje Rady wyraźnie pokazują, że wszystkie przyszłe dwustronne umowy o wolnym handlu będą stanowić podstawę dla przyszłych wielostronnych negocjacji i, co może jest jeszcze istotniejsze, będą uzupełniać platformę Światowej Organizacji Handlu. Zgodnie z warunkami dyrektyw negocjacyjnych przyjętych przez Radę wiosną 2007 r. rozpoczęto negocjacje w sprawie umów o wolnym handlu z państwami członkowskimi ASEAN oraz z Indiami i Koreą. Negocjacje trwają, a każda indywidualna decyzja zostanie sfinalizowana w odpowiednim czasie.
<SPEAKER ID="334" NAME="Manuel Medina Ortega" AFFILIATION="PSE">
(ES) Panie przewodniczący! Myślę, że prezydencja słoweńska prawidłowo, z typową dla siebie jasnością, odpowiedziała na zadane przeze mnie pytanie i jestem wdzięczny za okazaną mi uwagę.
<P>
Mam dodatkowe pytanie związane ze względnym niepowodzeniem szczytu lizbońskiego z udziałem państw afrykańskich. Wydaje się, że niektóre kraje afrykańskie zgodziły się z propozycjami Unii Europejskiej, a inne nie.
<P>
W związku z różnicą zdań w Lizbonie, czy prezydencja Rady uważa, że konieczne będzie kontynuowanie tej polityki różnicowania? Innymi słowy, czy będziemy nalegać na multilateralizm, czy też sądzą państwo, że szczyt lizboński zmusi nas do kontynuowania strategii umów dwustronnych z różnymi krajami, na przykład na kontynencie afrykańskim?
<SPEAKER ID="335" NAME="Janez Lenarčič">
urzędujący przewodniczący Rady - (SL) Nadal dążymy do multilateralizmu. Chciałbym podkreślić dwa punkty na wypadek zawierania jakichkolwiek umów dwustronnych. Po pierwsze, przedmiotowe umowy stanowią uzupełnienie dla platformy wielostronnej, a po drugie, ze względu na naturę sprawy, przedmiotowe umowy mają charakter pomostowy do czasu rozstrzygnięcia tych spraw w wielostronnych ramach, przy czym preferowanymi ramami Unii Europejskiej jest Światowa Organizacja Handlu.
<SPEAKER ID="336" NAME="Paul Rübig" AFFILIATION="PPE-DE">
- (DE) Panie przewodniczący! Mam następujące pytanie: W jaki sposób wzrost cen żywności i energii wpływa na negocjacje WTO? Wiemy, że największą przeszkodą do tej pory były dotacje i ustawa o farmach w Stanach Zjednoczonych, i że Europa oczywiście ucierpiała wskutek wzrostu cen na światowych rynkach. Czy są jakieś nowe możliwości dostosowania odpowiednio kontyngentów i ceł? Czy prezydencja słoweńska planuje jakąś inicjatywę w celu doprowadzenia do końca negocjacji WTO?
<SPEAKER ID="337" NAME="Josu Ortuondo Larrea" AFFILIATION="ALDE">
(ES) Panie przewodniczący! Zgadzam się z prezydencją, że powinniśmy nadawać priorytet umowom dwustronnym lub przywiązywać do nich większe znaczenie niż do umów wielostronnych, ale w międzyczasie upłynęło już wiele lat od rozpoczęcia rundy urugwajskiej, a wcześniej rundy dauhańskiej, i Światowa Organizacja Handlu nie dochodzi do żadnych poważnych wniosków, albo przynajmniej zbyt często odkłada je na później.
<P>
W międzyczasie na przykład Stany Zjednoczone zawarły umowy o wolnym handlu z różnymi krajami południowoamerykańskimi. Chciałbym zapytać, jaki jest pogląd Rady na tak długo oczekiwaną umowę między Unią Europejską a Mercosur?
<SPEAKER ID="338" NAME="Janez Lenarčič">
urzędujący przewodniczący Rady - (SL) Wciąż rosnące koszty energii, zwłaszcza paliwa, oraz żywności, to globalny problem, a w związku z tym także problem dla Unii Europejskiej.
<P>
Z pewnością będą one wpływać na stosunki między uczestnikami negocjacji na forum Światowej Organizacji Handlu. W tym sensie może mieć to wpływ na przyjęcie, to jest dostosowanie, pewnych stanowisk. W chwili obecnej z perspektywy prezydencji słoweńskiej trudno jest spekulować na temat charakteru tych skutków, ale są one bardzo prawdopodobne i należy się spodziewać ich pojawienia się.
<P>
Prezydencja słoweńska nie planuje żadnych własnych inicjatyw, ale przeanalizujemy i poprzemy odpowiednie inicjatywy pochodzące od Komisji, która oczywiście jest odpowiedzialna za zarządzanie operacyjne tym procesem.
<P>
Co się tyczy losu dotychczasowych negocjacji to prezydencja słoweńska zalicza się do tych, którzy ubolewają nad faktem, iż nadal brak jest umowy wielostronnej w ramach Światowej Organizacji Handlu. Będziemy nadal starać się do niej doprowadzić. W tym kontekście będziemy także debatować nad umową w sprawie handlu z krajami Mercosur, co stanowi także okazję do dyskusji na marginesie szczytu między Unią Europejską oraz krajami Ameryki Łacińskiej i Karaibów (LAC). Planujemy specjalne posiedzenie między trójką Unii Europejskiej i krajami Mercosur, które odbędzie się w maju przy okazji szczytu między UE i krajami Ameryki Łacińskiej i Karaibów w Limie w Peru.
<SPEAKER ID="339" NAME="Przewodniczący">

<P>
Dotyczy: ·Środki promujące politykę prorodzinną
<P>
Jakie środki Rada podejmie w celu promowania polityki prorodzinnej oraz w jaki sposób zamierza wspierać europejski Sojusz na rzecz rodzin, o którym Rada zdecydowała w marcu 2007 r.?
<SPEAKER ID="340" NAME="Janez Lenarčič">
urzędujący przewodniczący Rady · Unia Europejska powinna wykorzystać rozstrzygający wkład, jaki zapewnia europejska wymiana dobrej praktyki, w związku z tym, że to państwa członkowskie są odpowiedzialne za formułowanie odpowiednich i zrównoważonych polityk prorodzinnych. Ta wymiana może wzmacniać spójność społeczną i między innymi w ten sposób przyczyniać się do realizacji celów strategii lizbońskiej.
<P>
Dlatego też prezydencja jest zdania, że Sojusz na rzecz rodzin stanowi bardzo przydatne forum wymiany opinii i dobrych praktyk, jak wspomniałem wcześniej. Prezydencja jest także przekonana, że Sojusz na rzecz rodzin odzwierciedla obowiązek omówienia przez Unię Europejską i państwa członkowskie, w kontekście zmian demograficznych, spraw związanych z polityką prorodzinną.
<P>
Sojusz umożliwia państwom członkowskim wymianę informacji i doświadczeń i ten sposób wzajemną pomoc w poszukiwaniu odpowiednich reakcji politycznych. Jednocześnie prezydencja jest zdania, że nie ma potrzeby tworzenia nowych struktur na szczeblu europejskim, ale należy dążyć do wykorzystania istniejących instrumentów i struktur.
<P>
W maju zeszłego roku Rada przyjęła szczegółowe decyzje w sprawie praktycznego funkcjonowania sojuszu na rzecz rodzin. Rada przygotowała te decyzje wraz z państwami członkowskimi, wykazując w ten sposób poszanowanie dla ważnej roli państw członkowskich w tym obszarze. Rada ponownie podkreśliła swoje zaangażowanie w kwestię sojuszu na rzecz rodzin przez decyzje dotyczące zrównoważonych ról mężczyzn i kobiet, ostatnio przyjęte dnia 5 grudnia 2007 r.
<SPEAKER ID="341" NAME="Marie Panayotopoulos-Cassiotou" AFFILIATION="PPE-DE">
- (EL) Panie przewodniczący! Chciałabym podziękować prezydencji słoweńskiej za odpowiedź i zapytać jeszcze, jaką konkretną wymianę doświadczeń technicznych zauważyła do tej pory i kto jest odpowiedzialny za zarządzanie tym udzielaniem pomocy technicznej.
<SPEAKER ID="342" NAME="Janez Lenarčič">
urzędujący przewodniczący Rady. - (SL) Te zmiany nie są wdrażane przez prezydencję, ale za pośrednictwem Sojuszu na rzecz rodzin. Dlatego nie znam szczegółów, o które pani pyta. Dowiem się jednak i później panią poinformuję.
<SPEAKER ID="343" NAME="Brian Crowley" AFFILIATION="UEN">
Panie przewodniczący! Chciałbym życzyć prezydencji słoweńskiej dużo szczęścia na początku sprawowania prezydencji i podczas pierwszej tury pytań. Jeśli chodzi o kwestię poruszoną przez moją koleżankę, to dostrzegam trzy sprawy dotyczące polityki przyjaznej rodzinie.
<P>
Po pierwsze, dzieci i prawa dzieci zbyt często postrzega się jako coś odrębnego od polityki prorodzinnej.
<P>
Po drugie, cała sprawa dotycząca tego, w jaki sposób rzeczywiście propagujemy - wszyscy mamy koncepcję godzenia życia zawodowego i rodzinnego - większy udział w życiu rodzinnym.
<P>
Po trzecie i najważniejsze, sprawa osób, które zostały zmuszone do opuszczenia swoich domów z powodu migracji lub bycia uchodźcami, a także kwestia łączenia rodzin.
<P>
Czy prezydencja słoweńska ma jakieś propozycje w tej sprawie?
<SPEAKER ID="344" NAME="Janez Lenarčič">
urzędujący przewodniczący Rady - (SL) Chciałbym podkreślić, że prezydencja słoweńska kładzie szczególny nacisk na zatrudnienie ludzi młodych, szczególnie młodych rodziców. To jest część odpowiedzi na to pytanie.
<P>
Prezydencja zwróci szczególną uwagę na tworzenie nowych możliwości godzenia życia zawodowego i rodzinnego: krótsze godziny pracy, elastyczne formy pracy, wykonywanie praw ojca i tak dalej.
<P>
Kolejną szczególną dziedziną jest budowanie solidarności międzypokoleniowej. Jest to szczególnie ważna koncepcja, szczególnie w tych dziedzinach, gdzie starsze pokolenie już stanowi większość, co ma miejsce w większej części Europy. Oczywiście, taki bodziec będzie skuteczny tylko wówczas, jeśli będą go wspierać strategie obejmujące różne sfery działalności, które będą stymulować pozytywne aspekty życia społecznego.
<P>
Krótko mówiąc planowany jest szeroki zakres środków w różnych dziedzinach działalności UE, a środki te są ważne dla stymulowania polityk prorodzinnych. Byłoby mi trudno wymienić wszystkie te działania, ale można je znaleźć w wielu sferach działalności planowanych przez prezydencję słoweńską. Wymieniłem tylko kilka przedmiotowych dziedzin.
<SPEAKER ID="345" NAME="Marian Harkin" AFFILIATION="ALDE">
Dziękuję za odpowiedź. Naprawdę się cieszę słysząc, że prezydencja słoweńska jest szczególnie zainteresowana propagowaniem polityki prorodzinnej. Sam pan wspomniał o zmianach demograficznych. Oczywiście, ponieważ żyjemy dłużej, będzie to oznaczać większe zapotrzebowanie na opiekunów. Większość opiekunów to opiekunowie z rodziny.
<P>
Mówił pan o wymianie najlepszych praktyk. Mamy na przykład kompetencje w dziedzinie zatrudnienia. Większość opiekunów, w tym konkretnym obszarze, robi to bez wynagrodzenia. Czy prezydencja słoweńska zamierza przedstawić jakieś inicjatywy w sprawie opiekunów oraz, w tym kontekście, polityki prorodzinnej?
<SPEAKER ID="346" NAME="Janez Lenarčič">
urzędujący przewodniczący Rady. - (SL) Nie, nie sądzę, abyśmy w tej chwili rozważali konkretną sugestię mającą na celu ochronę interesów tej kategorii osób, o której pani mówi. Pani pytanie każe jednak się zastanowić, czy powinna to być to jedna z tych dziedzin. Oczywiście, jako prezydencja jesteśmy przygotowani, aby o tym pomyśleć.
<SPEAKER ID="347" NAME="Przewodniczący">

<P>
Dotyczy: ·Inicjatyw prezydencji słoweńskiej dotyczących nowego podejścia do polityki sąsiedztwa oraz energetyki.
<P>
Nowe podejście do polityki sąsiedztwa i energetyki jest jedną z inicjatyw przyjętych przez prezydencję słoweńską. Ze względu na naturalne powiązanie tych dwóch dziedzin polityki w kontekście strategii UE dotyczącej autonomii energetycznej i niezależności od krajów sąsiednich, czy Rada może wskazać, jak zamierza zorganizować planowane działania? A konkretniej, jak Rada widzi przyszłe stosunki na szerszym obszarze Bałkanów w dziedzinie energetyki?
<SPEAKER ID="348" NAME="Janez Lenarčič">
urzędujący przewodniczący Rady. - (SL) Odpowiadając na to pytanie skoncentruję się na sprawach energetyki, ponieważ tak rozumiemy to pytanie.
<P>
W marcu 2006 r. Rada Europejska przyjęła europejską strategię energetyczną. Trzy główne zasady tej strategii to: po pierwsze, zwiększenie niezawodności dostaw; po drugie, zapewnienie konkurencyjności europejskich gospodarek i dostępności energii po przystępnych cenach; i po trzecie, propagowanie stabilności środowiska oraz dążenie do rozwiązania problemu zmian klimatu. Zgodnie z tymi trzema celami polityki, w ramach zewnętrznej polityki energetycznej Rada ściśle współpracuje z krajami trzecimi w sprawie wdrażania i dalszego rozwoju swego programu energetycznego.
<P>
Międzynarodowa polityka energetyczna stanowi także jeden z priorytetowych obszarów polityki zdefiniowanych przez Radę Europejską w decyzjach z marca 2007 r. Rada Europejska podkreśliła wówczas, że należy w pełni wykorzystać istniejące instrumenty dla wzmocnienia dwustronnej współpracy Unii Europejskiej ze wszystkimi dostawcami.
<P>
Jeśli chodzi o Bałkany zachodnie, to głównym istniejącym instrumentem w dziedzinie współpracy energetycznej jest Traktat o Wspólnocie Energetycznej. Celem tego traktatu jest rozszerzenie rynku energetycznego już istniejącego we Wspólnocie Europejskiej, tak aby objął on kraje tego regionu, tj. kraje Bałkanów zachodnich.
<P>
Oprócz tego każdy układ o stabilizacji i stowarzyszeniu zawarty między Unią Europejską i krajami Bałkanów zachodnich przewiduje ścisłą współpracę w dziedzinie energetyki. Rada planuje także wykorzystanie w całości istniejących instrumentów europejskiej polityki sąsiedztwa.
<P>
Krótko mówiąc, podczas opracowywania, w ramach stosunków między Unią Europejską i krajami trzecimi, nowych inicjatyw w dziedzinie energetyki, dążymy do wykorzystania w całości mechanizmów istniejących w przypadku krajów Bałkanów zachodnich. Wspomniałem już o Traktacie o Wspólnocie Energetycznej, będziemy także wykorzystywać istniejące mechanizmy w ramach europejskiej polityki sąsiedztwa.
<SPEAKER ID="349" NAME="Georgios Papastamkos" AFFILIATION="PPE-DE">
- (EL) Panie przewodniczący! Panie przewodniczący Rady! Chciałbym się przyłączyć do wielu wcześniejszych życzeń dotyczących udanego okresu programowania dla prezydencji słoweńskiej.
<P>
Dziś mamy debatować o Kaukazie południowym i Morzu Czarnym. Chciałbym zapytać prezydencję, czy zamierza nadać priorytet instytucjonalizacji współpracy międzyregionalnej pomiędzy Unią Europejską i Organizacją Współpracy Gospodarczej Państw Morza Czarnego. Chciałbym zwłaszcza zapytać, czy planowana jest intensywna współpraca w sektorze energetycznym, która ma ogromne znaczenie dla Europy południowej.
<SPEAKER ID="350" NAME="Janez Lenarčič">
urzędujący przewodniczący Rady. - (SL) Dziękuję za pytanie uzupełniające i za życzenia.
<P>
Po pierwsze, w pełni zgadzamy się z oceną, że basen Morza Czarnego jest bardzo ważnym regionem jeśli chodzi o politykę energetyczną Unii Europejskiej, a przede wszystkim jeśli chodzi o wymiar zewnętrzny tej polityki. Po drugie, jeśli chodzi o pańskie pytanie, czy możliwe jest zinstytucjonalizowanie stosunków z tym regionem w przyszłości, odpowiedź brzmi: "tak, jest to możliwe”. Być może będzie się to mogło odbyć w taki sam sposób, jak miało to miejsce w przypadku krajów Bałkanów zachodnich, tzn. poprzez Traktat o Wspólnocie Energetycznej albo może w jakiś inny sposób. W każdym razie prezydencja słoweńska uważa basen Morza Czarnego, region Morza Czarnego i synergię czarnomorską za jeden z ważnych priorytetów w ramach europejskiej polityki sąsiedztwa.
<SPEAKER ID="351" NAME="Alexander Stubb" AFFILIATION="PPE-DE">
Panie przewodniczący! Chciałbym pogratulować urzędującemu przewodniczącemu Rady rozpoczęcia sprawowania prezydencji przez Słowenię i oczywiście krawata słoweńskiej prezydencji, który jest bardzo szykowny. Moje gratulacje. Moje pytanie jest bardziej ogólne i dotyczy energii. Po pierwsze, jakie jest stanowisko Słowenii w sprawie zwiększenia wykorzystania energii jądrowej w Europie? Po drugie, jakie jest stanowisko prezydencji słoweńskiej w kwestii zwiększania wykorzystania energii jądrowej w krajach sąsiednich?
<SPEAKER ID="352" NAME="Justas Vincas Paleckis" AFFILIATION="PSE">
Panie przewodniczący! Ja także chciałbym złożyć dziś gratulacje Słowenii i zadać pytanie o tak zwany gazociąg North Stream. Jak wiadomo, gazociąg ten połączy Rosję z Niemcami i kilkoma innymi państwami europejskimi, wiadomo też, że istnieją pewne problemy dotyczące między innymi środowiska naturalnego.
<P>
Jak prezydencja ocenia ten projekt?
<SPEAKER ID="353" NAME="Janez Lenarčič">
urzędujący przewodniczący Rady - (SL) Dziękuję za te dodatkowe pytania. Jeśli chodzi o korzystanie z energii jądrowej prezydencja jest zdania, że decyzja w sprawie wprowadzenia, dalszego użytkowania i ewentualnego zwiększenia wykorzystania energii jądrowej należy wyłącznie do państw członkowskich. Prezydencja będzie wierna temu stanowisku.
<P>
Druga część pańskiego pytania, panie pośle, dotycząca Słowenii. Jak wiadomo Słowenia zalicza się do krajów wykorzystujących energię jądrową. Istnieje możliwość, ale nie ma decyzji w tej sprawie, że wykorzystanie energii jądrowej się zwiększy, tzn. że Słowenia będzie z niej korzystać także w przyszłości.
<P>
Jeśli chodzi o projekt North Stream, to nie jest to projekt UE, ale projekt bezpośrednio w nim uczestniczących krajów. UE, Rada i prezydencja nie zajmują żadnych stanowisk w tej konkretnej sprawie. Jednakże UE zajmuje ogólne stanowisko dotyczące projektów, których realizację chcielibyśmy widzieć jako UE. W tym kontekście chciałbym wspomnieć o gazociągu Nabucco.
<P>
To oznacza, że mamy opinię na temat tego projektu, ponieważ jest to projekt UE i nasza opinia jest pozytywna. Jest to opinia, że Unia Europejska, chcąc rozwijać swoją politykę energetyczną na szczeblu europejskim, musi kontynuować takie projekty i my, jako prezydencja, będziemy je popierać.
<SPEAKER ID="354" NAME="Przewodniczący">
Następujące pytania zostaną potraktowane jako całość, ponieważ dotyczą tego samego tematu:
<P>
Dotyczy: ·Misja pokojowa UE w Czadzie i Republice Środkowoafrykańskiej - za mało helikopterów i sprzętu medycznego
<P>
Czy Rada może powiedzieć, czy państwa członkowskie UE dostaną więcej sprzętu dla misji pokojowej UE w Czadzie i Republice Środkowoafrykańskiej, w tym helikoptery i zaopatrzenie w środki medyczne, tak aby zapobiec niepotrzebnym opóźnieniom dyslokacji wojsk irlandzkich i innych wojsk UE w tym regionie? Zdaniem generała Henriego Bentegeata, szefa Komitetu Wojskowego UE, obecna misja nadal potrzebuje transportu na terenie działań operacyjnych, w tym helikopterów, wsparcia medycznego i zasobów logistycznych. Czy po konferencji uzgodnieniowej, która odbyła się w listopadzie w Brukseli, państwa uczestniczące i inne zaofiarowały dodatkowy sprzęt i oddziały?
<P>
Czy Rada może zwiększyć wśród państw członkowskich wolę zagwarantowania większej pomocy humanitarnej dla tego regionu na szczeblu UE? Co Rada robi w związku z problemem braku stabilności w samym Czadzie, biorąc pod uwagę niedawną strzelaninę we wschodnim Czadzie w dniu 26 listopada, podczas której armia czadyjska miała jakoby zabić setki rebeliantów? Jak Rada dba o to, aby przywrócić zawieszenie broni oraz aby odnowić układ pokojowy między grupami czadyjskich rebeliantów i rządem prezydenta Idrissa Deby'ego?
<P>
Dotyczy: ·Misja pokojowa UE w Czadzie
<P>
Czy Rada może określić dokładny termin rozmieszczenia sił pokojowych UE w Czadzie i jaki będzie skład tych wojsk?
<SPEAKER ID="355" NAME="Janez Lenarčič">
urzędujący przewodniczący Rady. - (SL) W Brukseli odbyło się już pięć konferencji na temat składu tych wojsk: 3 listopada ubiegłego roku, 1 grudnia ubiegłego roku i ostatnio, kilka dni temu, 11 stycznia bieżącego roku.
<P>
Tak jak w przypadku każdej operacji tego typu raz jeszcze ujawniły się trudności z formowaniem sił pokojowych. Z przyjemnością jednak informuję państwa, że piąta, tj. ostatnia konferencja w sprawie składu sił pokojowych, była udana i Unia Europejska ma teraz do swojej dyspozycji wszystkie konieczne środki.
<P>
Decyzja w sprawie daty rozpoczęcia misji jest spodziewana na posiedzeniu Rady UE ds. Ogólnych i Stosunków Zewnętrznych pod koniec bieżącego miesiąca, w dniu 28 stycznia 2008 r. Osiągnięcie wstępnej zdolności operacyjnej jest spodziewane pod koniec stycznia lub na początku lutego. Będzie ona obejmować jednostki specjalne i trochę jednostek piechoty oraz wybór środków technicznych, logistycznych i medycznych, aby przygotować grunt dla rozmieszczenia większej liczby wojsk.
<P>
Ogólna dyslokacja sił pokojowych jest przewidywana na maj, przed rozpoczęciem pory deszczowej. Na tym etapie jednostki EUFOR w Czadzie powinny liczyć do 4000 żołnierzy. Jeśli chodzi o niedawny konflikt zbrojny między rebeliantami i czadyjskimi siłami rządowymi w zachodnim Czadzie, to Rada niezmiernie ubolewa, że ataki rebeliantów doprowadziły do obecnych walk.
<P>
W decyzjach z 10 grudnia Rada wyraziła głębokie zaniepokojenie i wezwała rząd Czadu do współpracy z Sudanem i Libią na rzecz stworzenia warunków koniecznych dla osiągnięcia trwałego rozwiązania politycznego, opartego na porozumieniu pokojowym z Sirty. Rada wezwała rządy Czadu i Sudanu do wypełnienia zobowiązań, jakie przyjęły w pakcie z Trypolisu, a w szczególności do zaprzestania wspierania ruchów zbrojnych, które powodują brak stabilności w tym regionie.
<P>
W związku z faktem, iż siły rebeliantów prowadzą swoje działania także z Darfuru, Rada przypomina rządowi sudańskiemu o obowiązku uniemożliwiania zbrojnym grupom przekraczania granicy z Czadem. Rada ma świadomość, że trwałe rezultaty można osiągnąć tylko dzięki politycznemu rozwiązaniu, i w związku z tym podkreśla znaczenie porozumienia politycznego w sprawie umacniania procesu demokratycznego w Czadzie, podpisanego 13 sierpnia ubiegłego roku.
<SPEAKER ID="356" NAME="Colm Burke" AFFILIATION="PPE-DE">
Chciałbym życzyć Słoweńcom dobrego sprawowania prezydencji przez najbliższych sześć miesięcy i podziękować im za odpowiedź.
<P>
W związku z decyzją podjętą przez Radę w połowie września przez Radę UE w sprawie unijnych sił zbrojnych jestem trochę zaniepokojony, że dopuszczono do wygaśnięcia terminu. Zastanawiam się, czy nie powinniśmy wyciągnąć z tego następującego wniosku: ze względu na pewne wydarzenia, które miały miejsce później, zanim się do czegoś zobowiążemy, przygotujmy daną operację w całości.
<P>
Druga część mojego pytania dotyczyła pomocy humanitarnej. W 2007 r. udzieliliśmy Czadowi pomocy humanitarnej. Czy teraz, gdy jesteśmy bezpośrednio tam zaangażowani na następne 12 miesięcy, zwiększymy wielkość tej pomocy w 2008 r.?
<SPEAKER ID="357" NAME="Liam Aylward" AFFILIATION="UEN">
Panie przewodniczący! Chciałbym życzyć prezydencji słoweńskiej wszystkiego najlepszego podczas sprawowania kadencji przez najbliższe sześć miesięcy, a także życzyć bezpiecznej i udanej misji pokojowej siłom zbrojnym UE, które udają się do Czadu. Z dumą mogę powiedzieć, że tą misją kieruje mój rodak z Irlandii, generał porucznik Patrick Nash. Jemu też życzę wszystkiego dobrego.
<P>
Czy Rada zgadza się, że misje pokojowe UE muszą nadal w pełni współpracować z Narodami Zjednoczonymi i że rozlokowanie unijnych sił pokojowych może mieć miejsce tylko wówczas, gdy rezolucja ONZ poprze taką misję?
<SPEAKER ID="358" NAME="Janez Lenarčič">
urzędujący przewodniczący Rady. - (SL) Najpierw pytanie pana posła Burke. Z pewnością jest to jeszcze jedna lekcja z całego szeregu lekcji, które uczą nas głównie jednej rzeczy: w zasadzie łatwiej jest przyjąć decyzję, niż zagwarantować jej wykonanie. Niemniej jednak odnieśliśmy tutaj sukces. Zajęło nam to trochę czasu, ale myślę, że to nie tylko to porozumienie, ale i porozumienie dotyczące samego wdrażania zostało osiągnięte we właściwej chwili.
<P>
Jeśli chodzi o drugie pytanie, to chciałbym powiedzieć, że chodzi tutaj o zasadę i musi to być oczywiście rozstrzygane zgodnie z prawem międzynarodowym i kartą ONZ. Oczywiście jest właściwe, by misje i operacje pokojowe polegały na współpracy pod patronatem Organizacji Narodów Zjednoczonych. Nie oznacza to, że Unia Europejska jest niezdolna do niezależnego podejmowania decyzji dotyczących swoich własnych misji o innym charakterze.
<SPEAKER ID="359" NAME="Bogusław Sonik" AFFILIATION="PPE-DE">
Panie Przewodniczący! To będzie raczej pewna opinia. Polska zapewnia 10% wojsk w Czadzie, czyli około 400 żołnierzy, dlatego chciałbym zaapelować do przedstawicielstwa Słowenii, aby dołożyła wszelkich starań, aby ta misja zakończyła się powodzeniem. To musi być dobrze przygotowana misja, wyposażona bardzo dobrze i wiadomo, że inicjatorem tej misji była Francja. Dlatego proszę Słowenię, jako przewodniczącego, żeby była bardzo wymagająca wobec Francji, która jest liderem w tej misji. To musi być logistycznie, jeszcze raz podkreślam, Europa nie może się skompromitować.
<SPEAKER ID="360" NAME="Janez Lenarčič">
urzędujący przewodniczący Rady. - (SL) Tylko aby wyrazić wdzięczność Polsce i, oczywiście, pozostałym krajom, których wojska biorą udział w tej ważnej operacji.
<SPEAKER ID="361" NAME="Przewodniczący">

<P>
Dotyczy: ·Ochrony obywateli UE w państwach muzułmańskich
<P>
W listopadzie ubiegłego roku brytyjska nauczycielka ucząca w Sudanie została oskarżona o obrazę islamu, ponieważ pozwoliła siedmiolatkom w swojej klasie nazwać pluszowego misia Mahometem. Gdyby została skazana, groziłoby jej 40 kijów, wielka grzywna lub kara więzienia.
<P>
Co UE może zrobić, aby zapewnić ochronę niewinnym obywatelom UE w krajach muzułmańskich, którzy znaleźli się w okropnej sytuacji, takiej jak ta?
<SPEAKER ID="362" NAME="Janez Lenarčič">
urzędujący przewodniczący Rady - (SL) Przypadek, o którym wspomniał poseł Mitchell, dotyczy kobiety z obywatelstwem brytyjskim, która przebywała w kraju trzecim i została objęta jurysdykcją ustawodawstwa krajowego danego kraju. Na podstawie posiadanego przez nią obywatelstwa wyżej wspomnianej osobie opiekę konsularną zapewnił kraj, którego jest obywatelką. Jak wiadomo w międzyczasie obywatelka brytyjska została zwolniona i powróciła do Wielkiej Brytanii.
<P>
Z tego wynika, że takie sprawy są załatwiane w ramach stosunków dwustronnych między przedmiotowym państwem członkowskim i krajem trzecim. Naturalnie mogą zaistnieć sytuacje, w których właściwe są dodatkowe środki polityczne i w których przedstawiciele UE zostaną poproszeni o zaangażowanie się w tego rodzaju kwestie i w rozwiązywania takich problemów dwustronnych. W szczególnych przypadkach może to prowadzić do oficjalnych oświadczeń i inicjatyw Unii Europejskiej.
<P>
Chciałbym raz jeszcze podkreślić, że w zasadzie, tak jak w tym konkretnym przypadku, jest to problem, który jest zazwyczaj rozstrzygany między krajem trzecim i państwem członkowskim, którego dana osoba jest obywatelem.
<SPEAKER ID="363" NAME="Gay Mitchell" AFFILIATION="PPE-DE">
Dziękuję urzędującemu przewodniczącemu Rady za odpowiedź i życzę mu wszystkiego dobrego w okresie sprawowania prezydencji.
<P>
Urzędujący przewodniczący Rady niewątpliwie wie, że każdy obywatel państwa członkowskiego UE jest także obywatelem Unii. Spodziewałbym się, że gdyby obywatel Unii odwiedził jakiś kraj, w którym groziłaby mu amputacja ręki lub nogi, to Unia przyjęłaby to ze zgrozą. Czy Unia nie przyjmuje ze zgrozą faktu, ze ktokolwiek może być potraktowany w ten sposób, potencjalnie skazany na 40 kijów i być może także na karę więzienia?
<P>
Czy przewodniczący Rady postara się zapewnić, by obywatele UE odwiedzający te regiony wiedzieli o różnicach kulturowych, z jakimi się zetkną, i czy prezydencja spróbuje także zagwarantować, aby państwa, z którymi robimy interesy, wiedziały, że oczekujemy od nich lepszego traktowania naszych obywateli i nietraktowania ich w taki sposób?
<SPEAKER ID="364" NAME="Janez Lenarčič">
urzędujący przewodniczący Rady. - (SL) Dziękuję, panie pośle Mitchell, za pańskie dodatkowe pytanie. Jest to kwestia ochrony konsularnej obywateli. Taka ochrona jest nadal w gestii państw członkowskich i to do państw członkowskich należy ostrzeganie swoich obywateli podróżujących do krajów trzecich o niebezpieczeństwach i pułapkach, o których powinni wiedzieć.
<P>
Z drugiej strony, w ramach zasady solidarności już mamy gwarancje pomocy od innych państw członkowskich, które mają przedstawicielstwo dyplomatyczne, czyli konsularne, w kraju trzecim i które gwarantują ochronę konsularną obywateli innych państw członkowskich Unii Europejskiej, które nie mają swoich konsulatów w danym kraju. Myślę, że to jest jedna z ważnych zalet naszej Unii.
<P>
Już mówiłem, że jest oczywiście bardzo prawdopodobne, niezwykle prawdopodobne, możliwe, że w razie konieczności Unia także będzie uczestniczyć w rozstrzyganiu spraw takich jak ta. Na szczęście w tym przypadku nie było to konieczne i sprawa została załatwiona między obydwoma krajami, z czego jesteśmy zadowoleni.
<SPEAKER ID="365" NAME="Reinhard Rack" AFFILIATION="PPE-DE">
- (DE) Panie przewodniczący Rady! Słusznie pan zaznaczył, że kontakty dwustronne mogą pomóc w rozwiązywaniu trudnych przypadków, takich jak ten. Rada jednak, wraz z przewodniczącym tej izby i przewodniczącym Komisji, podpisała Kartę Praw Podstawowych UE. Mówi się w niej o godności człowieka i zakazie poniżającego i okrutnego karania. Czy nie jest zatem obowiązkiem Rady obrona tego twierdzenia na całym świecie w imieniu UE?
<SPEAKER ID="366" NAME="Janez Lenarčič">
urzędujący przewodniczący Rady. - (SL) Powtarzam, że jest to nadal obowiązek państw członkowskich, które dysponują mechanizmami ochrony konsularnej. Jasne jest jednak, że Unia Europejska stwarza ramy, w których państwa członkowskie - jeszcze raz powołam się tu na zasadę solidarności - pomagają sobie w tej dziedzinie w oparciu o zasadę solidarności.
<P>
W każdym razie Rada i ja jesteśmy pewni, że inne instytucje nie zawahałyby się przed podjęciem wszelkich możliwych działań na swoim szczeblu, gdyby zaistniała taka potrzeba. Innymi słowy, nie wyklucza to faktu, że w chwili obecnej tę ochronę zapewniają państwa członkowskie i nie wyklucza to podejmowania dodatkowych działań przez poszczególne instytucje Unii Europejskiej.
<P>
Z przykładu przedstawionego przez pana posła Mitchella wynika jedynie, że sprawa została rozstrzygnięta między obu krajami, chociaż to nie oznacza, że nie zostałaby uwzględniona na wyższym, nawet europejskim szczeblu, gdyby zaistniała taka potrzeba.
<SPEAKER ID="367" NAME="Przewodniczący">

<P>
Dotyczy: różnorodności biologicznej i zmian klimatycznych
<P>
Według czwartego raportu Międzyrządowego Zespołu ds. Zmian Klimatu (IPCC), w tym stuleciu odporność wielu ekosystemów najprawdopodobniej zostanie przekroczona z powodu bezprecedensowego połączenia zmian klimatycznych i innych globalnych czynników (np. rozprzestrzeniania się chorób zakaźnych). IPCC szacuje, że w przybliżeniu 60% poddanych ocenie ekosystemów jest obecnie użytkowanych w sposób niebezpieczny dla środowiska naturalnego i wykazuje oznaki degradacji. Samo to wystarczy, by spowodować znaczne straty różnorodności biologicznej.
<P>
Na szczeblu UE, zielona księga Komisji - Adaptacja do zmian klimatycznych w Europie - przypomina nam, że "około 20-30% gatunków roślin i zwierząt, które do tej pory oceniono, będzie prawdopodobnie zagrożonych wyginięciem, jeżeli wzrost średniej globalnej temperatury przekroczy 1,5 - 2,5 stopni Celsjusza.”
<P>
Jakie konkretne działania podejmie prezydencja słoweńska, by nadać priorytet celowi z Göteborga i powstrzymać straty w różnorodności biologicznej do 2010 roku, a także by zwalczać powszechne straty w różnorodności biologicznej spowodowane zmianami klimatycznymi i innymi czynnikami globalnymi?
<SPEAKER ID="368" NAME="Lenarčič Janez, przewodniczący">
Jestem przekonany, że zamierzenia Unii Europejskiej, aby przyczynić się do sukcesu ambitnych planów wytyczonych podczas dziewiątej konferencji państw sygnatariuszy Konwencji o różnorodności biologicznej są znane pani Doyle. Będzie to miało miejsce w Bonn, w Niemczech, w maju 2008 r., tzn. podczas prezydencji słoweńskiej.
<P>
Ochrona różnorodności biologicznej znajduje się na wysokiej pozycji na liście priorytetów naszej prezydencji. Rada już wcześniej zwracała uwagę na konieczność podejmowania ciągłych i pełnych zaangażowania wysiłków na wszystkich szczeblach, tak aby osiągnąć cel, jakim jest dostrzegalne spowolnienie zmniejszania różnorodności biologicznej do 2010 r., jednocześnie dążąc do celu wspomnianego przez panią Doyle w jej pytaniu i wyznaczonego przez UE podczas posiedzenia Rady Europejskiej w Göteborgu.
<P>
Ponadto państwa członkowskie wprowadzają konkretne środki służące wdrażaniu działań mających na celu spowolnienie zmniejszania różnorodności biologicznej do 2010 r., a także później. Plan przewiduje zastosowanie działań na szczeblu UE, a także na szczeblu światowym, związanych z różnorodnością biologiczną i zmianami klimatycznymi.
<P>
W swoich wysiłkach, by spowolnić zmniejszanie różnorodności biologicznej do 2010 r., prezydencja kładzie nacisk na potrzebę zgodności między polityką i działaniami, szczególnie w zakresie zmian klimatycznych i różnorodności biologicznej środowiska naturalnego słodkowodnego i morskiego jak również różnorodności biologicznej w lasach.
<P>
Cele te, w połączeniu z innymi celami ochrony różnorodności biologicznej, zostały wyznaczone w deklaracji zatytułowanej "Countdown to 2010.” Spotkania grup roboczych Rady będą zorganizowane podczas prezydencji słoweńskiej. W pierwszym spotkaniu uczestniczyć będą eksperci w dziedzinie gospodarki leśnej, zmian klimatycznych i różnorodności biologicznej, a w kolejnym eksperci z dziedziny gospodarki morskiej, rybołówstwa i różnorodności biologicznej.
<P>
Jednocześnie w Słowenii podczas nieoficjalnego spotkania ministrów środowiska, które odbędzie się w kwietniu, różnorodność biologiczna lasów zostanie zaprezentowana jako wyzwanie i jako okazja do opracowania środków łagodzących zmiany klimatyczne i dostosowania się do przepisów obowiązujących na szczeblu UE. Podczas swojej prezydencji, Słowenia dołoży wszelkich starań, by poprawić współpracę, jak również wdrażanie odpowiednich decyzji w różnorodnych porozumieniach dotyczących środowiska naturalnego na szczeblu państw członkowskich i regionalnym.
<P>
Komisja Europejska wprowadziła poprawkę do komunikatu "Zatrzymanie procesu utraty różnorodności biologicznej do roku 2010 i w przyszłości” z zamiarem zaangażowania sektora prywatnego w partnerstwo mające na celu ochronę różnorodności biologicznej. Niedawno, w listopadzie 2007, w Lizbonie odbyła się konferencja na wysokim szczeblu, w której programie ramowym przewidziana była dyskusja na temat ekonomii i różnorodności biologicznej. Wyniki tej konferencji, które obejmują między innymi sprawozdanie lizbońskie dotyczące ekonomii i różnorodności biologicznej, zostaną przedyskutowane podczas wyżej wymienionej dziewiątej konferencji państw sygnatariuszy, która odbędzie się w Niemczech podczas prezydencji słoweńskiej. Zostaną one także przedyskutowane podczas piątego światowego kongresu międzynarodowego sojuszu ochrony przyrody i zasobów naturalnych, który odbędzie się w Barcelonie podczas prezydencji francuskiej.
<SPEAKER ID="369" NAME="Avril Doyle" AFFILIATION="PPE-DE">
Dziękuję, panie przewodniczący Rady, i życzę panu udanej prezydencji.
<P>
Niepokoi mnie odliczanie przed rokiem 2010. Bardzo dużo się mówi, ale nic się nie robi w tej dziedzinie. To będzie jedno z wielkich rozczarowań, gdy się okaże, że w terenie nie doszło do żadnych zmian ani żadnych rezultatów. Zgadzam się z synergiami między różnymi kierunkami polityki, ale ochrona bioróżnorodności może pomóc w ograniczeniu stężenia gazów cieplarnianych w atmosferze, ponieważ lasy, torfowiska oraz inne ekosystemy i siedliska stworzone przez człowieka wchłaniają dwutlenek węgla.
<P>
Czy sądzi pan, że ta zmiana w monitorowaniu wymaga najlepszych dostępnych danych? Potrzebujemy lepszych informacji na temat wszystkich skutków, jakie zmiany klimatu wywierają na bioróżnorodność Europy. Jeśli do 2010 r. mamy dokonać postępu, to musimy ulepszyć stosowane wskaźniki i pomiary, aby dowiedzieć się dokładnie, jak poważna jest sytuacja.
<SPEAKER ID="370" NAME="Janez Lenarčič">
przewodniczący. - (SL) Pani Doyle, dziękujemy pani za komentarz. Całkowicie zgadzam się z opinią, że musimy mieć najlepsze możliwe wskaźniki, aby ustalić status różnorodności biologicznej. Prezydencja weźmie także pod uwagę pani komentarz dotyczący konieczności zastanowienia się nad potrzebą ulepszenia tych wskaźników.
<P>
Rok 2010 jest coraz bliżej; pozostały nam niecałe 2 lata. Ma pani rację, że, szczególnie po okresie który nie został najlepiej wykorzystany, trudno jest wyobrazić sobie, że pozostały krótki okres pozwoli nam osiągnąć wyznaczone cele, czyli spowolnienie strat różnorodności, szczególnie w takiej dziedzinie jak różnorodność biologiczna.
<P>
Nie można jednakże powiedzieć, że jest to niemożliwe. Zrobimy wszystko, co w naszej mocy. Słowenia jest krajem, w którym różnorodność biologiczna jest niezwykle ważna, ponieważ poziom różnorodności biologicznej jest nadal bardzo wysoki; jest to fakt dobrze znany, choćby ze względu na nasze niedźwiedzie, które wywozimy do różnych części Europy.
<P>
Krótko mówiąc, prezydencja słoweńska zrobi wszystko, by osiągnąć wyznaczony cel, niezależnie od tego, że pozostało niewiele czasu.
<SPEAKER ID="371" NAME="Mairead McGuinness" AFFILIATION="PPE-DE">
Czy mogę prosić Radę o komentarz na temat tego, że Komisja dokonuje obecnie przeglądu celów w zakresie biopaliw, ponieważ to, co naszym zdaniem miało być z korzyścią dla zmian klimatu, ma obecnie niezamierzone konsekwencje dla globalnego bezpieczeństwa żywności i bioróżnorodności.
<P>
Czy nie jest to jedna z trudności dla nas ludzi podczas rozwiązywania problemu zmian klimatu: że możemy popełnić błąd?
<SPEAKER ID="372" NAME="Janez Lenarčič">
przewodniczący. - (SL)Dowodzi to, że pewnym kwestiom nie poświęcono w przeszłości należytej uwagi. Jest sprawą oczywistą, że nie podlegająca żadnemu nadzorowi i ograniczeniu produkcja biopaliw musi mieć negatywne konsekwencje dla środowiska naturalnego, różnorodności biologicznej, cen żywności itd.
<P>
Uważam, że należy poświęcić szczególną uwagę także temu aspektowi. Innymi słowy, należy wspierać produkcję i zużycie biopaliw w celu zredukowania, a nie spotęgowania ich wpływu na środowisko naturalne. Uważam, że powinno to być dla Unii najważniejszą wytyczną w zakresie polityki popierania użycia biopaliw.
<SPEAKER ID="373" NAME="Przewodniczący">

<P>
Dotyczy: wyjścia poza PKB
<P>
Czy Rada mogłaby się wypowiedzieć, w jaki sposób zamierza pracować nad wnioskiem Komisji, aby wyjść poza PKB jako wskaźnik spójności regionalnej, i czy mogłaby powiedzieć, czy opracowała konkretne wskaźniki, które mogłyby zostać użyte w przyszłości do zapewnienia bardziej dokładnych badań wyników funkcjonowania regionu?
<P>
Pani McGuinness przyjmuje odpowiedzialność za to pytanie, pierwotnie zadane przez Jima Higginsa.
<SPEAKER ID="374" NAME="Janez Lenarčič">
przewodniczący. - (SL) Chciałbym przeprosić pana Higginsa i panią McGuiness za swoją odpowiedź, która z konieczności jest bardzo krótka, ponieważ Rada może przedyskutować to zagadnienie jedynie na podstawie wniosku Komisji.
<P>
Nie przedstawiono żadnego takiego wniosku, ani też wniosku dotyczącego jakichkolwiek innych zmian w zakresie wskaźników spójności regionalnej. Dlatego też, dopóki nie zostanie zgłoszony taki wniosek, Rada nie jest w stanie go omówić i zająć stanowiska w kwestii jakichkolwiek innych wskaźników spójności regionalnej.
<SPEAKER ID="375" NAME="Mairead McGuinness" AFFILIATION="PPE-DE">
Panie przewodniczący! Chciałabym przeprosić w imieniu posła Higginsa, który źle się dziś czuje i nie może być obecny na posiedzeniu. Dziękuję za zwięzłą odpowiedź. Sądzę, że będzie to także powiązane z planami redefinicji obszarów o niekorzystnych warunkach gospodarowania w państwach członkowskich. Chciałabym prosić, aby - gdy będzie pan dysponował informacjami na temat niektórych wskaźników - przekazał je pan posłowi Higginsowi.
<SPEAKER ID="376" NAME="Janez Lenarčič">
przewodniczący. - (SL) Postaram się, dziękuję. Powtarzam po raz kolejny, że zależy to przede wszystkim od Komisji i może, może, ale tylko może, będzie okazja, ale niekoniecznie, aby zastanowić się nad wskaźnikami i dokonać rewizji polityki spójności, co jest obecnie planowane przez prezydencję słoweńską. Zależy to od Komisji, a nie od Rady. Oczywiście chcielibyśmy wiedzieć, jaki będzie wkład Komisji w debatę na temat oceny polityki spójności, która jest jednym z najważniejszych zadań naszej prezydencji.
<SPEAKER ID="377" NAME="Reinhard Rack" AFFILIATION="PPE-DE">
- (DE) Panie przewodniczący! Nawet Parlament Europejski respektuje prawo inicjatywy Komisji, tak jak właśnie wyraziła to Rada. Dlatego też powinniśmy zawsze powiadomić Komisję o tym, co uważamy za szczególnie istotne. Do dyskusji należy wprowadzić kryteria takie jak bezrobocie czy zwiększona migracja. Ponieważ wspomniał pan w poprzednim pytaniu o słoweńskich niedźwiedziach brunatnych, jako mieszkaniec Styrii chciałbym podziękować za ich wywożenie i wyrazić nadzieję, że otwarte na mocy układu z Schengen granice doprowadzą do większej migracji.
<SPEAKER ID="378" NAME="Avril Doyle" AFFILIATION="PPE-DE">
Jeśli chodzi o dokładniejsze pomiary wyników poszczególnych regionów, należy sobie zadać poważne pytanie, czy PKB jest właściwym miernikiem wyników. Czy wzięto pod uwagę, lub czy weźmie pan pod uwagę (ponieważ piastuje pan swoje stanowisko dopiero od tygodnia) pomiar PKB w porównaniu z PNB w porównaniu z DNB? Dużą trudność w chwili obecnej stanowi fakt, że nie dokonujemy pomiarów porównywalnego z porównywalnym, a zatem bardzo trudno jest dokonać pomiaru wyników w różnych regionach - i w różnych krajach, nie chodzi tylko o same regiony - ponieważ podstawy lub wskaźniki nie są w chwili obecnej ujednolicone.
<SPEAKER ID="379" NAME="Janez Lenarčič">
przewodniczący. - (SL) Trudno by mi było przemawiać w imieniu Komisji i nie jest to moim celem, ponieważ nie stanąłbym na wysokości zadania. Jednakże wydaje się, że przynajmniej na razie, Komisja nie znalazła lepszego wskaźnika niż PKB. Uważam, że Komisja zaproponowałaby lepszy wskaźnik, gdyby go znalazła. Chciałbym powtórzyć swój poprzedni komentarz, że ocena polityki spójności stwarza sposobność do rozważenia pańskiego pytania. Takich sposobności będzie więcej, kiedy omawiana będzie reforma budżetu Unii Europejskiej, co, jak już wiemy, zrobimy na podstawie całkowitej analizy przeprowadzonej przez samą Komisję Europejską w 2008 i 2009 roku.
<SPEAKER ID="380" NAME="Przewodniczący">

<P>
Dotyczy: śledztwa w sprawie domów dziecka w Bułgarii.
<P>
Telewizja BBC wyemitowała ostatnio program dokumentalny zatytułowany "Porzucone dzieci Bułgarii”, który ukazał szokujące warunki, w jakich żyją dzieci w domach dziecka w Mogilinie w Bułgarii. Producent programu publicznie powiedział, że ten dom nie jest w Bułgarii najgorszym przypadkiem. Można dostrzec, że chociaż problem ten jest ewidentnie obecny w zakładach opieki dla dzieci i niepełnosprawnych dorosłych, nie można go efektywnie rozwiązać.
<P>
Biorąc pod uwagę, że UE przestrzega karty praw podstawowych UE, a także fakt, że właśnie zakończył się Europejski Rok na rzecz Równych Szans dla Wszystkich, czy Rada może złożyć oświadczenie w tej drażliwej kwestii?
<SPEAKER ID="381" NAME="Janez Lenarčič">
przewodniczący. - (SL) Rada nie zajęła jeszcze stanowiska w kwestii poruszonej przez panią McGuinness. Niemniej jednak mogę z przyjemnością stwierdzić, że w dniu 5 grudnia 2007 r. Rada przyjęła rezolucję, aby kontynuować Europejski Rok na rzecz Równych Szans dla Wszystkich. Było to w 2007 r., czyli w zeszłym roku, co znaczy, że zgodnie z tą decyzją, tzn. z tą rezolucją, nie będzie to jednorazowe wydarzenie, ale będziemy je kontynuować.
<P>
Rzeczona rezolucja wzywa państwa członkowskie i Komisję Europejską do wzmożenia wysiłków w celu zapobiegania dyskryminacji spowodowanej niepełnosprawnością lub jakimikolwiek innymi czynnikami, do wzmożenia walki z tego typu dyskryminacją, do włączenia zagadnienia niepełnosprawności we wszelkie znaczące decyzje polityczne i do kontynuowania procesu podsumowywania, podpisywania i ratyfikowania Konwencji ONZ o prawach osób niepełnosprawnych. W rezolucji tej Rada wzywa także państwa członkowskie i Komisję do współpracy przy wspólnych wyzwaniach i do szukania rozwiązania w ramach wdrażania tej konwencji, tzn. Konwencji ONZ.
<P>
Pozwolę sobie zwrócić uwagę na to, że Rada i Parlament Europejski otrzymały ostatnio sprawozdanie Komisji na temat statusu niepełnosprawnych w Unii Europejskiej wraz z europejskim planem działania na 2008 i 2009 rok. Według prezydencji słoweńskiej, dokument ten powinien zapewnić cenne wytyczne dla dalszych wysiłków w egzekwowaniu praw osób niepełnosprawnych, a szczególnie niepełnosprawnych dzieci. Rada nadal analizuje wniosek Komisji.
<SPEAKER ID="382" NAME="Mairead McGuinness" AFFILIATION="PPE-DE">
Panie przewodniczący Rady! Dziękuję za dyplomatyczne podejście. Mam nadzieję, że zrozumie pan, jeśli nie będę się bawić w dyplomację, ponieważ nie sądzę, aby uświadamiał pan sobie skalę gniewu i rozpaczy, zwłaszcza w Wielkiej Brytanii i w Irlandii, gdy pokazano ten dokument.
<P>
Sądzę - i przykro mi to mówić - że gdyby chodziło o dobrostan zwierząt, Rada zajęłaby stanowisko w tej sprawie. Mówimy o dzieciach, które nie mają prawa głosu. Naprawdę uważam, że fakt, iż w sytuacjach jak ta nie spieszymy się z działaniem, kompromituje UE w oczach państw członkowskich i obywateli Unii Europejskiej.
<P>
Myślę, że byłoby wspaniale i nasi obywatele odpowiednio by zareagowali, gdybyśmy działali bardziej sprawnie, ponieważ jest to niewybaczalna historia. Obrazy mówią same za siebie.
<SPEAKER ID="383" NAME="Janez Lenarčič">
urzędujący przewodniczący. - Nie mogę i nie chcę wnikać w tę sprawę, na temat której, co zrozumiałe, ma pani zdecydowaną opinię. Chciałbym jednak podkreślić, że zdaniem Rady ważne jest poszanowanie i uwzględnianie podziału kompetencji pomiędzy Unią a państwami członkowskimi. W tych ramach mogę wypowiadać się jedynie jako przedstawiciel Rady - nie chodzi tu o dyplomację, ale to, że wypowiadam się w ramach kompetencji swoich i Rady i oczywiście w poszanowaniu tego podziału.
<SPEAKER ID="384" NAME="Jim Allister" AFFILIATION="NI">
Panie przewodniczący Rady! Chciałbym także wyrazić rozczarowanie z powodu pańskiej niezadowalającej odpowiedzi.
<P>
Kiedy rozważano przyjęcie Bułgarii do UE, traktowanie ludzi w zakładach zamkniętych było bardzo dyskutowaną sprawą. Popełniono jednak błąd i w grudniu 2006 r., gdy ustalaliśmy punkty odniesienia - obserwując, w jaki sposób Bułgaria wywiązała się ze swoich zobowiązań - ta kwestia nie została uwzględniona w punktach odniesienia.
<P>
Dlaczego tak się stało? Czy można teraz powrócić do tej sprawy? Jeśli nie, to jakie realne kroki może pan podjąć, aby Rada i Wspólnota mogły należycie przyjrzeć się rażącym naruszeniom, jakie dotykają ten sektor?
<SPEAKER ID="385" NAME="Elizabeth Lynne" AFFILIATION="ALDE">
Mój przedmówca ma absolutną rację. Sądzę, że odpowiedź Rady była niewystarczająca. Przed akcesją wezwaliśmy wszystkie państwa członkowskie, które chciały stać się członkami Unii Europejskiej do przestrzegania zasad obowiązujących w Unii Europejskiej. Wiem, że Bułgaria podpisała konwencję ONZ o prawach osób niepełnosprawnych, ale jej nie ratyfikowała. Czy może pan wywrzeć nacisk na te kraje, które nie ratyfikowały konwencji, aby to uczyniły? Wiem, że władze Bułgarii starają się rozwiązać ten problem, ale musimy nadal wywierać naciski.
<SPEAKER ID="386" NAME="Janez Lenarčič">
przewodniczący. - (SL) Zaznaczam po raz kolejny, że zajmowanie stanowiska w kwestii programu telewizyjnego czy też komentarza do niego nie leży w kompetencjach Rady, ani nawet nie wynika z tradycji. W żadnym wypadku nie umniejsza to jednak wagi problemu o którym mowa.
<P>
Jednakże osobiście widzę rozwiązanie w kwestii poruszonej w pytaniu, tzn. w ratyfikacji Konwencji ONZ o prawach osób niepełnosprawnych. Właśnie dlatego w swojej pierwotnej odpowiedzi wymieniłem przyjętą przez Radę w grudniu 2007 r. rezolucję, która wzywa państwa członkowskie do ratyfikowania rzeczonej Konwencji.
<SPEAKER ID="387" NAME="Przewodniczący">

<P>
Dotyczy: negocjowania daty dla Macedonii
<P>
Czy Rada przewiduje w tym roku, tzn. podczas prezydencji słoweńskiej lub francuskiej, możliwość wyznaczenia daty rozpoczęcia negocjacji akcesyjnych z Macedonią?
<SPEAKER ID="388" NAME="Janez Lenarčič">
przewodniczący. - (SL) Nadal nie wiem, czasami się włącza, a czasami nie. Przepraszam za te przerwy.
<P>
Oczywiście Rada nie może wykluczyć i nie wyklucza możliwości wspomnianej przez pana Posselta w jego pytaniu.
<P>
Jak wiemy, w grudniu 2005 r. Rada Europejska zdecydowała o nadaniu Byłej Jugosłowiańskiej Republice Macedonii statusu kandydata. Zgodnie z decyzją Rady z dnia 12 grudnia 2005 r., tzn. kilka dni przed posiedzeniem Rady Europejskiej, kraj ten miał w pełni wdrożyć Układ o stabilizacji i stowarzyszeniu. Na tej podstawie Komisja przygotowuje sprawozdania dotyczące postępów, a sprawozdania z 2006 i 2007 r. nie zawierają wniosków o rozpoczęcie negocjacji akcesyjnych, ponieważ nie zostały wdrożone odpowiednie działania.
<P>
Prezydencja oczekuje, że w 2008 r. przywódcy Byłej Jugosłowiańskiej Republiki Macedonii, niezależnie od opcji politycznej, połączą swoje siły, by osiągnąć rezultaty w różnych dziedzinach, w których konieczny jest postęp. W świetle wydarzeń w kraju, szczególnie postępów, które zostały poczynione w zeszłym miesiącu, uważam, że w tym roku posunęliśmy się krok naprzód w kwestii ustalenia daty negocjacji akcesyjnych.
<P>
Prezydencja słoweńska bardzo interesuje się tą kwestią, tym postępem, ale zależy to przede wszystkim od danego państwa i od tego, czy z powodzeniem udaje mu się osiągnąć zamierzone cele i reformy.
<SPEAKER ID="389" NAME="Bernard Posselt" AFFILIATION="PPE-DE">
- (DE) Bardzo dziękuję za tę bardzo przychylną odpowiedź. Proszę pozwolić, że w drodze wyjątku pozwolę sobie na osobistą uwagę wstępną. W 1991 r., kiedy Słowenia uzyskała niepodległość, byłem obecny podczas ceremonii obchodów uzyskania niepodległości w Lublanie - wydaje mi się, że byłem jedynym obecnym obywatelem UE. Byłem tam także podczas wojny w Lublanie, która na szczęście trwała krótko, na mocy Układu o stowarzyszeniu, a później składałem sprawozdanie w Parlamencie.
<P>
Chciałbym po prostu powiedzieć, że dzisiejszy dzień jest dla mnie wydarzeniem historycznym. Jestem niezwykle szczęśliwy. Proszę mi wybaczyć tę osobistą uwagę wstępną.
<P>
Teraz chciałbym zadać jeszcze krótsze pytanie: czy uważacie państwo, że konflikt grecko-macedoński w sprawie nazwy jest sprawą dwustronną, i czy taka sprawa może mieć wpływ na negocjacje akcesyjne?
<SPEAKER ID="390" NAME="Janez Lenarčič">
przewodniczący. - (SL) Chciałbym podziękować panu Posseltowi za wsparcie, którego udziela nam od momentu uzyskania przez nas niepodległości. Słowenia w istocie przebyła długą drogę, jak to dzisiejszego ranka ujął przewodniczący Rady Europejskiej.
<P>
Odnośnie pytania, konflikt dotyczący nazwy jest zasadniczo sprawą dwustronną. Wiemy jednakże wszyscy, że istnieje mechanizm pod patronatem Organizacji Narodów Zjednoczonych, służący rozwiązywaniu właśnie takich, zasadniczo dwustronnych kwestii, z którym związany jest specjalny przedstawiciel, pan Nimec, który zajmuje się mediacją między stronami w celu znalezienia rozwiązania problemu.
<P>
Słowenia, tzn. prezydencja słoweńska popiera te wysiłki i oczekuje, że obie strony będą konstruktywnie współpracować podczas całego procesu aż do znalezienia odpowiedniego rozwiązania. Tymczasem jesteśmy zdania, że to zagadnienie nie powinno wpływać na, nie wspominając już o utrudnianiu, integrację Byłej Jugosłowiańskiej Republiki Macedonii z organizacjami międzynarodowymi.
<SPEAKER ID="391" NAME="Avril Doyle" AFFILIATION="PPE-DE">
Mam pytanie do prezydencji słoweńskiej. Wiem, że popiera ona pogląd, iż potrzebujemy długotrwałego pokoju i stabilizacji w Europie południowo-wschodniej i na Bałkanach i że jest to priorytet, a z tym wiąże się rozwój gospodarczy, ale w kontekście osiągnięcia przez Macedonię punktu, w którym może rozpocząć negocjacje akcesyjne - nie biorąc pod uwagę problemu nazwy (chociaż jest on istotny) - jak, zdaniem prezydencji słoweńskiej, plasuje się Macedonia, w porównaniu z innymi państwami położonymi bezpośrednio na tym terenie, jeśli chodzi o osiągnięcie punktu, w którym możliwa jest akcesja? Chcemy, aby wszystkie kraje należały do UE, ale niektóre będą lepiej przygotowane niż inne. Jak ocenia pan szanse Macedonii na priorytetową akcesję?
<SPEAKER ID="392" NAME="Janez Lenarčič">
przewodniczący. - (SL)Bardzo dziękuję, Pani Doyle, za pani pytanie dodatkowe. Prezydencja słoweńska klasyfikuje kraje z regionu zachodnich Bałkanów według etapów, które osiągnęły. Pod tym względem najbardziej rozwiniętym krajem w regionie jest Była Jugosłowiańska Republika Macedonii ponieważ jest to jedyny kraj, któremu nadano status kandydata. Z klasyfikacji wykluczono Chorwację, ponieważ powinna być w innej kategorii, jako że ubiega się już o członkostwo.
<P>
Powtarzam po raz kolejny, że chcielibyśmy, aby podczas naszej prezydencji wszystkie kraje, również kraj uwzględniony w pytaniu, poczyniły postępy na drodze do członkostwa w Unii Europejskiej. Nie stanie się to szybko, tzn. w ciągu roku czy dwóch, ale potrzebujemy więcej czasu i więcej wysiłków. Prezydencja słoweńska zalicza tę kwestię do najwyższych priorytetów.
<P>
Dla tych krajów ważne jest jednakże utrzymanie perspektywy członkostwa i tempa rozwoju. Powtarzam, że bylibyśmy bardzo zadowoleni, gdyby podczas naszej prezydencji postęp ten został utrzymany. Chciałbym powtórzyć, że postęp zależy w dużej mierze od krajów danego regionu.
<SPEAKER ID="393" NAME="Nikolaos Vakalis" AFFILIATION="PPE-DE">
- (EL) Panie przewodniczący! Chciałbym pogratulować przewodniczącemu Rady tej konkretnej odpowiedzi i, jako grecki poseł do Parlamentu Europejskiego chciałbym powiedzieć, że jesteśmy szczególnie zainteresowani tym, aby państwa Bałkanów Zachodnich zostały najszybciej jak to możliwe członkami Unii Europejskiej. Należy jednak rozwiązać ten problem. Chciałbym także zaznaczyć, że Grecja wyraźnie wykazała się dobrymi intencjami, a obecnie również wykazuje się nimi w czasie codziennych debat nad nową nazwą. Tak więc należy wziąć pod uwagę stanowisko państwa członkowskiego, które wykazuje w tym aspekcie dużo dobrej woli.
<SPEAKER ID="394" NAME="Janez Lenarčič">
przewodniczący. - (SL) Dziękuję za komentarz. Przewodniczący Rady wspomniał dziś rano znaczące osiągnięcie prezydencji greckiej w 2003 r., kiedy to przyjęto agendę z Salonik dotyczącą Bałkanów Zachodnich. Agenda z Saloniknadal jest podstawą starań prezydencji słoweńskiej dotyczących integracji Bałkanów Zachodnich. Dlatego też w szczególny sposób liczymy na poparcie Grecji w staraniach dotyczących krajów Bałkanów Zachodnich.
<SPEAKER ID="395" NAME="Przewodniczący">
Pytanie nr 12 zostało wycofane.
<P>
Dotyczy: zwolnień z podatku technologii i produktów przyjaznych dla środowiska naturalnego.
<P>
Czy Rada zgadza się, że prawodawstwo wspólnotowe dotyczące podatku VAT powinno zostać zmienione tak, aby było możliwe zastosowanie obniżonych stawek VAT do technologii i aplikacji, w których stosowane są odnawialne źródła energii i wydajność energetyczna, oprócz istniejących już postanowień dotyczących zużycia elektryczności i naturalnych gazów? Czy istnieje harmonogram podejmowania odpowiednich decyzji? Jakich posunięć możemy oczekiwać od Rady w tej sprawie i kiedy?
<SPEAKER ID="396" NAME="Janez Lenarčič">
przewodniczący. - (SL) Jak wiadomo, podczas posiedzenia w dniu 4 grudnia 2007 r., Rada podjęła decyzję, aby zorganizować dyskusję dotyczącą ekonomicznych skutków obniżenia stawek i tego, czy obniżone stawki VAT są odpowiednim narzędziem, za pomocą którego można osiągnąć zamierzone skutki polityki sektorowej? Uzgodniono, że to pytanie zostanie powtórnie omówione w 2008 r., niekoniecznie w pierwszej połowie.
<P>
Obecnie prezydencja słoweńska poszukuje najbardziej efektywnego podejścia do kontynuowania dyskusji na temat stawek podatku VAT, które nie są jednorodne. Jak wynika ze sprawozdania Komisji, początek tej dyskusji sięga prezydencji portugalskiej. W okresie namysłu, który, mam nadzieję, będzie tak krótki jak tylko możliwe, nie jestem w stanie odpowiedzieć bardziej szczegółowo na pytanie pana Vakalisa. Chciałbym jednak zaznaczyć, że jest to istotne pytanie, które zostanie z należytą uwagą omówione podczas obecnej prezydencji.
<SPEAKER ID="397" NAME="Nikolaos Vakalis" AFFILIATION="PPE-DE">
- (EL)Panie przewodniczący! Uznaję tę odpowiedź za satysfakcjonującą i korzystając z okazji chciałbym pogratulować prezydencji słoweńskiej tak udanego początku. Życzę wszystkiego najlepszego na resztę prezydencji.
<SPEAKER ID="398" NAME="Przewodniczący">
Odpowiedzi na pytania pozostawione bez odpowiedzi z braku czasu zostaną udzielone na piśmie (patrz załącznik).
<P>
Tym samym tura pytań została zakończona.
<P>
(Posiedzenie zostało zawieszone o godz. 7.30 i wznowione o 9.00)